<doc id="137090" url="https://ml.wikipedia.org/wiki?curid=137090" title="മാഞ്ഞൂർ ഗ്രാമപഞ്ചായത്ത്">
മാഞ്ഞൂർ ഗ്രാമപഞ്ചായത്ത്

കോട്ടയം ജില്ലയിലെ, വൈക്കം താലൂക്കിൽ, ഉഴവൂർ ബ്ളോക്കിൽ, മാഞ്ഞൂർ, കോതനല്ലൂർ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 28.98 ചതുരശ്ര കിലോമീറ്റർ വിസ്തീർണ്ണമുള്ള മാഞ്ഞൂർ ഗ്രാമപഞ്ചായത്ത്. 

'മഞ്ഞ് മാഞ്ഞ ഊര്' ലോപിച്ചാണ് 'മാഞ്ഞൂർ' ആയതെന്നു പഴമക്കാർ പറയുന്നു.

കുന്നും മലകളും തോടുകളും പാടങ്ങളും ഇട കലർന്ന ഭൂപ്രദേശമായ മാഞ്ഞൂർ ഗ്രാമപഞ്ചായത്ത്, സമുദ്ര നിരപ്പിൽ നിന്ന് 35 മീറ്റർ ഉയരത്തിൽ സ്ഥിതി ചെയുന്നു. മാഞ്ഞൂർ പഞ്ചായത്തിന്റെ പടിഞ്ഞാറൻ മേഖലയായ മഞ്ഞൂർ സൗത്ത്, ചാമക്കാല, മേമ്മുറി എന്നി പ്രദേശങ്ങൾ നെൽ കൃഷിയാൽ സമർത്ഥമാണ്. ഏറ്റുമാനൂർ - എറണാകുളം ഹൈവേ പഞ്ചായത്തിന്റെ ഹൃദയഭാഗത്ത്‌ കൂടി കടന്നു പോകുന്നു.

വിദ്യാഭ്യാസ നിലവാതിൽ വളരെ മുന്നിൽ നിൽക്കുന്ന ഈ പഞ്ചായത്ത്, പൂർണമായും സാക്ഷരത കൈവരിച്ചതാണ്.

റബ്ബർ, നെല്ല് എന്നിവയാണ് പ്രധാന വിളകൾ, ഇത് കൂടാതെ ക്ഷീര, മത്സ്യ കൃഷിയും ധാരാളമായുണ്ട്. മാഞ്ഞൂർ പഞ്ചായത്തിന്റെ പടിഞ്ഞാറൻ മേഖലയായ മഞ്ഞൂർ സൗത്ത്, ചാമക്കാല, മേമ്മുറി എന്നി പ്രദേശങ്ങൾ നെൽ കൃഷിയാൽ സമർത്ഥമാണ്‌. 2200 ഓളം പശുക്കൾ ഉള്ള ഈ പഞ്ചായത്തിൽ അനുദിനം 10,000 ലിറ്റർ പാൽ ഉത്പാദിപ്പിക്കുന്നു. ക്ഷീര കർഷകരിൽ നിന്ന് പാൽ ശേഘരിച്ചു, സംസ്കരിച്ചു, 'മാഞ്ഞൂർ മിൽക്ക്' എന്ന പേരിൽ വിപണനം നടത്തുന്ന 'മഞ്ഞൂർ മിൽക്ക് സൊസൈറ്റി' ഈ പഞ്ചായത്തിൽ സ്ഥിതി ചെയുന്നു, വളരെ വിജയകമായി പ്രവർത്തിക്കുന്ന ഈ സഹകരണ പ്രസ്ഥാനം മഞ്ഞൂർ പഞ്ചായത്തിലെ ക്ഷീര മേഖലയുടെ അഭിവ്രത്തി വിളിച്ചോതുന്നു.

പ്രധാനമായും ചെറുകിട വ്യവസായങ്ങളാണ് മാഞ്ഞൂർ പഞ്ചായത്തിൽ ഉള്ളത്. തീപ്പെട്ടി വ്യവസായം, തടി മില്ലുകൾ, ക്രെഷർ, ഭക്ഷ്യ സംസ്കരണം, ഹോട്ടൽ വ്യവസായം, ചവിട്ടി നിർമ്മാണം, റബ്ബർ അധിഷ്ഠിത വ്യവസായം, ചൂരൽ വ്യവസായം, ഖാദി നിർമ്മാണം, ജൈവവള നിർമ്മാണം എന്നിവയാണ് പ്രധാന വ്യവസായ മേഖലകൾ. സർക്കാർ സംരംഭങ്ങൾ ഒന്നും തന്നെ ഈ പഞ്ചായത്തിന്റെ വ്യവസായ മേഖലയിൽ ഇല്ല.

ഏകദേശം 224 ഗ്രാമീണ പാതകളിലൂടെ മഞ്ഞൂർ പഞ്ചായത്ത് പൂർണമായും പരസ്പരം ബന്ധിക്കപ്പെട്ടിരിക്കുന്നു. ഏറ്റുമാനൂർ - എറണാകുളം ഹൈവേ പഞ്ചായത്തിന്റെ ഹൃദയഭാഗത്ത്‌ കൂടി കടന്നു പോകുന്നു.

മാഞ്ഞൂർ ഗ്രാമപഞ്ചായത്തിൽ ആകെ 18 വാർഡുകളാണുള്ളത്<ref>http://www.trend.kerala.gov.in/LocalBodyElection2010/main/Election2010.html</ref >. വാർഡുകളുടെ വിവരണം ചുവടെ കൊടുക്കുന്നു.


മാഞ്ഞൂർ പഞ്ചായത്തിലെ പ്രധാന സ്ഥാപനങ്ങൾ താഴെ നൽകിയിരിക്കുന്നു.
മാഞ്ഞൂർ പഞ്ചായത്തിലെ പ്രധാന വിദ്യാഭ്യാസ പ്രധാന താഴെപ്പറയുന്നവയാണ്.

മാഞ്ഞൂർ പഞ്ചായത്തിലെ പ്രധാന ആശുപത്രികൾ താഴെപ്പറയുന്നവയാണ്.

മാഞ്ഞൂർ പഞ്ചായത്തിലെ പ്രധാന ബാങ്കുകൾ താഴെപ്പറയുന്നവയാണ്.

പഞ്ചായത്തിലെ പ്രധാന സർക്കാർ കാര്യാലയങ്ങൾ താഴെപ്പറയുന്നവയാണ്.



</doc>
<doc id="137091" url="https://ml.wikipedia.org/wiki?curid=137091" title="മറവൻതുരുത്ത് ഗ്രാമപഞ്ചായത്ത്">
മറവൻതുരുത്ത് ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ വൈക്കം ബ്ളോക്കിൽ കുലശേഖരമംഗലം വില്ലേജ് ഉൾപ്പെടുന്ന ഗ്രാമപഞ്ചായത്താണ് 15.69 ചതുരശ്ര കിലോമീറ്റർ വിസ്തീർണ്ണമുള്ള മറവൻതുരുത്ത് ഗ്രാമപഞ്ചായത്ത്. 

മറവൻതുരുത്ത് ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 




</doc>
<doc id="137092" url="https://ml.wikipedia.org/wiki?curid=137092" title="മീനച്ചിൽ ഗ്രാമപഞ്ചായത്ത്">
മീനച്ചിൽ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ളാലം ബ്ളോക്കിൽ മീനച്ചിൽ, പൂവരണി എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 30.14 ച.കി.മീ വിസ്തീർണ്ണമുള്ള മീനച്ചിൽ ഗ്രാമപഞ്ചായത്ത്.


മീനച്ചിൽ ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="137093" url="https://ml.wikipedia.org/wiki?curid=137093" title="മീനടം ഗ്രാമപഞ്ചായത്ത്">
മീനടം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പാമ്പാടി ബ്ളോക്കിൽ മീനടം വില്ലേജ് ഉൾപ്പെടുന്ന ഗ്രാമപഞ്ചായത്താണ് 11.44 ച. കി. മീറ്റർ വിസ്തീർണ്ണമുള്ള മീനടം ഗ്രാമപഞ്ചായത്ത്. 

മീനടം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="137094" url="https://ml.wikipedia.org/wiki?curid=137094" title="മേലുകാവ് ഗ്രാമപഞ്ചായത്ത്">
മേലുകാവ് ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിലാണ് മേലുകാവ് ഗ്രാമപഞ്ചായത്ത് സ്ഥിതിചെയ്യുന്നത്. മേലുകാവ്, തലപ്പലം, ഭരണങ്ങാനം, മൂന്നിലവ് എന്നീ വില്ലേജുകളിലായി വ്യാപിച്ചുകിടക്കുന്ന മേലുകാവ് ഗ്രാമപഞ്ചായത്തിനു 30.49 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് ഇടുക്കി ജില്ലയിലെ മുട്ടം, കുടയത്തൂർ പഞ്ചായത്തുകളും, കിഴക്കുഭാഗത്ത് കടയത്തൂർ, മൂന്നിലവ് പഞ്ചായത്തും, ഇടുക്കി ജില്ലയിലെ കുടയത്തൂർ പഞ്ചായത്തും, തെക്കുഭാഗത്ത് തലപ്പാലം പഞ്ചായത്തും, പടിഞ്ഞാറുഭാഗത്ത് ഭരണങ്ങാനം, കടനാട്, പഞ്ചായത്തുകളുമാണ്. 2001-ലെ കാനേഷുമാരി കണക്കുകൾ പ്രകാരം 11,397 ആണ് ഇവിടുത്തെ ജനസംഖ്യ. 88 ശതമാനമാണ് ഈ പഞ്ചായത്തിലെ സാക്ഷരത. പഞ്ചായത്തിലെ ഇലവീഴാപുഞ്ചിറ എന്ന സ്ഥലം ധാരാളം വിനോദ സഞ്ചാരികളെ ആകർഷിച്ചുവരുന്ന ഇടമാണ്. 1953 ആഗസ്റ്റ് 28-നാണ് മേലുകാവ് ഗ്രാമപഞ്ചായത്ത് രൂപീകൃതമായത്.


മേലുകാവ് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 


സമീപത്തുള്ള പട്ടണങ്ങളായ ഈരാറ്റുപേട്ട (12 കി.മീ ), പാലാ (16 കി.മീ ), തൊടുപുഴ (18 കി.മീ ) എന്നീ സ്ഥലങ്ങളുമായി മേലുകാവ് റോഡ്‌ മാർഗ്ഗം ബന്ധപ്പെട്ടിരിക്കുന്നു. നിർദ്ധിഷ്ട എറണാകുളം-എരുമേലി സംസ്ഥാന ഹൈവേ മേലുകാവിലൂടെയാണ് കടന്നു പോകുന്നത് .

റെയിൽവേ ലൈനുകളൊന്നും മേലുകാവ് പഞ്ചായത്തിലൂടെ കടന്നു പോകുന്നില്ല. ഏറ്റവും അടുത്ത പ്രധാന റെയിൽവേ സ്റ്റേഷൻ കോട്ടയം ആണ് (50 കി.മീ ).

ഏറ്റവും അടുത്ത വിമാനത്താവളം ആയ കൊച്ചി (നെടുമ്പാശേരി) രാജ്യാന്തര വിമാനത്താവളം 70 കി.മീ അകലെയാണ് .

കോട്ടയം ജില്ലയുടെ കിഴക്ക് ഇടുക്കി ജില്ലയോട് ചേർന്ന് കിടക്കുന്ന ഒരു മലയോര പ്രദേശമാണ് മേലുകാവ് ഗ്രാമപഞ്ചായത്ത്. ഈ പ്രദേശത്തിന്റെ പ്രാചീനകാലചരിത്രം അഗസ്ത്യമുനിയുമായി ബന്ധപ്പെട്ടിരിക്കുന്നുവെന്നാണ്‌ ഐതിഹ്യം. മേലുകാവ് എന്ന സ്ഥലനാമത്തിന്റെ ഉല്പത്തിക്കു അടിസ്ഥാനമായ ഒരു സംഭവകഥയുണ്ട് . കുളത്തിക്കണ്ടത്തിനടുത്തുള്ള കൊടിത്തോപ്പിൽ സ്ഥിതി ചെയ്തിരുന്ന ഒരു പുരാതന ക്ഷേത്രം കാട്ടാനകളുടെ നിരന്തരമായ ആക്രമണത്തെ തുടർന്ന് മലമുകളിലുള്ള കല്ലുവെട്ടതേക്ക് മാറ്റി സ്ഥാപിച്ചതോടെയാണ് മേലുകാവ് എന്ന് ഈ പ്രദേശം അറിയപ്പെടുവാനിടയായത് . മലമുകളിലുള്ള കാവ് എന്നാ അർത്ഥത്തിൽ പ്രചാരത്തിൽ വന്ന ഈ പേര് പിൽക്കാലത്ത്‌ മേലുകാവ് എന്നായിത്തീർന്നു.

മേലുകാവിന്റെ പ്രാചീന ചരിത്രത്തിലേക്ക് വെളിച്ചം വീശുന്ന ചരിത്രാവശിഷ്ടങ്ങൾ ഈ പഞ്ചായത്തിന്റെ പല ഭാഗങ്ങളിലുമുണ്ട് . അഞ്ചാം നൂറ്റാണ്ടിൽ ഉപയോഗത്തിലിരുന്നുവെന്നു ചരിത്രകാരന്മാർ രേഖപ്പെടുത്തിയിട്ടുള്ള നന്നങ്ങാടികൾ ഇരുമാപ്രയിൽ നിന്നും , പുരാതന റോമൻ നാണയങ്ങൾ ഇടമറുകിൽ നിന്നും കണ്ടെത്തിയിട്ടുണ്ട് . ശവസംസ്കാരത്തിന് വേണ്ടി സ്ഥാപിച്ചിരുന്ന കരിങ്കൽ അറകളും തൊപ്പിക്കല്ലുകളും കോണിപ്പാട്, ഉപ്പിടുപാറ, പയസ് മൌണ്ട് , കളപ്പുരപ്പാറ, എന്നിവിടങ്ങളിൽ ഇപ്പോഴും കാണാവുന്നതാണ് 

പണ്ട് കച്ചവടാവശ്യങ്ങല്ക്കായി തമിഴ്നാട്ടിൽ നിന്നും, നിലക്കൽ പോലുള്ള ജനവാസകേന്ദ്രങ്ങളിൽ നിന്നും തൊടുപുഴ, കാരിക്കോട് തുടങ്ങിയ പ്രദേശങ്ങളിലേക്ക് മേലുകാവ് വഴി ദിവസേന ജനസഞ്ചാരമുണ്ടായിരുന്നതായി പറയപ്പെടുന്നു.

ഈ പഞ്ചായത്തിൽ ഉൾപെട്ട പല പ്രദേശങ്ങളുടെയും സ്ഥലനാമങ്ങൾ മേലുകാവിന്റെ ഗതകാലചരിത്രത്തിലേക്ക് വെളിച്ചം വീശുന്നു. വാകമരങ്ങൾ തിങ്ങി വളർന്നിരുന്ന പ്രദേശം വാകക്കാടും, കുളവും കണ്ടവും ചേർന്ന ഇടം കുളത്തിക്കണ്ടവും ആയി മാറി. നായാട്ടുകാർ വേട്ടമൃഗങ്ങളുടെ മാംസം കേടാവാതെ ഉപിട്ടു തയ്യാറാക്കുന്നതിന് ഉപയോഗിച്ചിരുന്ന പാറ ഉപ്പിട്ടപാറയും കാലാന്തരത്തിൽ ഉപ്പിടുപാറയുമായി തീർന്നു. മലകളുടെ ഇടയിൽ സ്ഥിതി ചെയ്തിരുന്ന സ്ഥലത്തിന് ഇടമറുക് എന്ന പേരും അന്വർത്ഥമായി. മറുക് എന്ന വാക്കിനു മല എന്നും അര്ത്ഥം ഉണ്ട് . വനങ്ങളിൽ മേഞ്ഞു നടന്നിരുന്ന കാട്ടെരുമകൾ വിശ്രമിച്ചിരുന്ന പാറകൾ നിറഞ്ഞ കുന്നിൻ പ്രദേശങ്ങൾ എരുമപ്പാറയെന്നു ആദ്യകാലങ്ങളിൽ അറിയപ്പെട്ടു. പിന്നീട് അത് ഇരുമാപ്രയായി. ഇരു മഹാ പാറകൾ ഉള്ള സ്ഥലമാണ് ഇരുമാപ്ര ആയെതെന്നും വേറൊരു ഐതിഹ്യം ഉണ്ട്. കൊട്ടാരത്തിൽ ശങ്കുണ്ണിയുടെ ഐതിഹ്യമാലയിൽ പരാമർശിക്കുന്ന അസാധാരണ കായിക ശേഷിയുണ്ടായിരുന്ന കുളപ്പുറത്ത് ഭീമൻ ചുമന്നു കൊണ്ട് വന്ന കൂറ്റൻ പലകകൾ (തളിരങ്ങൾ ) ചാരി വച്ച സ്ഥലമാണ് പലകചാരി. തന്റെ പ്രജകളെ കണ്ടു ക്ഷേമാന്വേഷണം നടത്താനിറങ്ങിയ രാജാവ് സ്വന്തം തലപ്പാവ് (മുടി ) ഒരു മരുത് ശിഖരത്തിൽ വെച്ചതിനു ശേഷം വിശ്രമിച്ച സ്ഥലമാണ് മേലുകാവ് -പാലാ റോഡിൽ കടനാട് -മേലുകാവ് പഞ്ചായത്തുകളുടെ അതിർത്തിയിലുള്ള മുടിവെച്ചമരുത് . 

നാടുവഴിത്തത്തിന്റെയും ജന്മിത്ത ജാതിവ്യവസ്ഥകളുടെയും തിക്തഫലങ്ങൾ അനുഭവിച്ചവരാണ് ഈ പ്രദേശത്തെ ആദിമ നിവാസികളായ മലയരയ വിഭാഗത്തിൽ പെട്ട പട്ടികവർഗക്കാർ. 1848-ൽ റവ: ഹെന്ററി ബേക്കർ ജൂനിയർ എന്നാ വിദേശ ക്രിസ്ത്യൻ മിഷനറിയുടെ ആഗമനത്തോടെയാണ് ഇവരുടെ മുൻപിൽ വിമോചനത്തിന്റെ പാത തുറക്കപ്പെട്ടത്‌ . അദ്ദേഹം നിരവധിയാളുകളെ ക്രിസ്തുമതാനുയായികളാക്കി. ബ്രിട്ടീഷ്‌ വൈസ്രോയിയുടെയും തിരുവിതാംകൂര് മഹാരാജാവിന്റെയും അനുമതിയോടെ റവ:ഹെന്ററി ബേക്കർ ജൂനിയറും, ബെഞ്ചമിൻ ബെയലിയും 2000 ഏക്കർ ഭുമി പതിപ്പിച്ചെടുത്തു നൽകി. മേലുകാവ് സന്ദർശിക്കുന്നതിനായി കുതിരപ്പുറത്തു എത്തി ചേർന്ന റവ: ഹെന്ററി ബേക്കർ ജൂനിയർ വിശ്രമിച്ച സ്ഥലത്താണ് അദ്ദേഹത്തിന്റെ നാമധേയത്തിൽ സ്ഥാപിച്ചിട്ടുള്ള ഹെന്ററി ബേക്കർ കോളേജ് സ്ഥിതി ചെയ്യുന്നത് . 1983 ഏപ്രിൽ 30 നു രൂപം കൊണ്ട സി. എസ് . ഐ ഈസ്റ്റ്‌ കേരള ഡയോസിസിന്റെ ആസ്ഥാനമെന്ന നിലയിൽ മേലുകാവിനു സവിശേഷമായ പ്രാധാന്യമുണ്ട് .



</doc>
<doc id="137095" url="https://ml.wikipedia.org/wiki?curid=137095" title="മൂന്നിലവ് ഗ്രാമപഞ്ചായത്ത്">
മൂന്നിലവ് ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിലാണ് 33.41 ചതുരശ്ര കിലോമീറ്റർ വിസ്തീർണ്ണമുള്ള മൂന്നിലവ് ഗ്രാമപഞ്ചായത്ത് സ്ഥിതി ചെയ്യുന്നത്. 

മൂന്നിലവ് ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="137096" url="https://ml.wikipedia.org/wiki?curid=137096" title="മുളക്കുളം ഗ്രാമപഞ്ചായത്ത്">
മുളക്കുളം ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ കടുത്തുരുത്തി ബ്ളോക്കിൽ മുളക്കുളം, കടുത്തുരുത്തി എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 26.15 ച.ക.മീ മീറ്റർ വിസ്തീർണ്ണമുള്ള മുളക്കുളം ഗ്രാമപഞ്ചായത്ത്.


മുളക്കുളം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="137097" url="https://ml.wikipedia.org/wiki?curid=137097" title="മുണ്ടക്കയം ഗ്രാമപഞ്ചായത്ത്">
മുണ്ടക്കയം ഗ്രാമപഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ കാഞ്ഞിരപ്പള്ളി ബ്ളോക്കിൽ മുണ്ടക്കയം, ഇടക്കുന്നം, എരുമേലി വടക്ക് വില്ലേജ് ഉൾപ്പെടുന്ന ഗ്രാമപഞ്ചായത്താണ് 56 ചതുരശ്ര കിലോമീറ്റർ വിസ്തീർണ്ണമുള്ള മുണ്ടക്കയം ഗ്രാമപഞ്ചായത്ത്. 

മുണ്ടക്കയം ഗ്രാമപഞ്ചായത്തിൽ ഉൾപ്പെടുന്ന വാർഡുകളാണിവ 




</doc>
<doc id="137098" url="https://ml.wikipedia.org/wiki?curid=137098" title="നെടുംകുന്നം ഗ്രാമപഞ്ചായത്ത്">
നെടുംകുന്നം ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴൂർ ബ്ളോക്കിൽ നെടുംകുന്നം വില്ലേജ് ഉൾപ്പെടുന്ന ഗ്രാമപഞ്ചായത്താണ് 24.17 ചതുരശ്ര കിലോമീറ്റർ വിസ്തീർണ്ണമുള്ള നെടുംകുന്നം ഗ്രാമപഞ്ചായത്ത്. 

നെടുംകുന്നം ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 



</doc>
<doc id="137099" url="https://ml.wikipedia.org/wiki?curid=137099" title="നീണ്ടൂർ ഗ്രാമപഞ്ചായത്ത്">
നീണ്ടൂർ ഗ്രാമപഞ്ചായത്ത്

കോട്ടയം ജില്ലയിൽ കോട്ടയം താലൂക്കിൽ ഏറ്റുമാനൂർ ബ്ളോക്കിലാണ് 26 ചതുരശ്രകിലോമീറ്റർ വിസ്തീർണ്ണമുള്ള നീണ്ടൂർ ഗ്രാമപഞ്ചായത്ത് സ്ഥിതി ചെയ്യുന്നത്. 

നീണ്ടൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 



</doc>
<doc id="137100" url="https://ml.wikipedia.org/wiki?curid=137100" title="ഞീഴൂർ ഗ്രാമപഞ്ചായത്ത്">
ഞീഴൂർ ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ കടുത്തുരുത്തി ബ്ളോക്കിലാണ് 28.91 ചതുരശ്ര കിലോമീറ്റർ വിസ്തീർണ്ണമുള്ള ഞീഴൂർ ഗ്രാമപഞ്ചായത്ത് സ്ഥിതി ചെയ്യുന്നത്. 

ഞീഴൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137101" url="https://ml.wikipedia.org/wiki?curid=137101" title="പാമ്പാടി ഗ്രാമപഞ്ചായത്ത്">
പാമ്പാടി ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പാമ്പാടി ബ്ളോക്കിൽ പാമ്പാടി വില്ലേജ് ഉൾപ്പെടുന്ന ഗ്രാമപഞ്ചായത്താണ് 30 ചതുരശ്ര കിലോമീറ്റർ വിസ്തീർണ്ണമുള്ള പാമ്പാടി ഗ്രാമപഞ്ചായത്ത്. 

പാമ്പാടി ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 



</doc>
<doc id="137102" url="https://ml.wikipedia.org/wiki?curid=137102" title="പനച്ചിക്കാട് ഗ്രാമപഞ്ചായത്ത്">
പനച്ചിക്കാട് ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ പനച്ചിക്കാട് വില്ലേജ് ഉൾപ്പെടുന്ന ഗ്രാമപഞ്ചായത്താണ് 22.74 ചതുരശ്ര കിലോമീറ്റർ വിസ്തീർണ്ണമുള്ള പനച്ചിക്കാട് ഗ്രാമപഞ്ചായത്ത്. 

ഈ പഞ്ചായത്തിൽ ആകെ 23 വാർഡുകളാണ് ഉള്ളത്(1/12/2010 പ്രകാരം) . ഇവ
 എന്നിവയാണ്.



</doc>
<doc id="137103" url="https://ml.wikipedia.org/wiki?curid=137103" title="പാറത്തോട് ഗ്രാമപഞ്ചായത്ത്">
പാറത്തോട് ഗ്രാമപഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ കാഞ്ഞിരപ്പള്ളി ബ്ളോക്കിൽ ഇടക്കുന്നം, മുണ്ടക്കയം, കൂവപ്പളളി, കാഞ്ഞിരപ്പള്ളി വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 53.49 ചതുരശ്ര കിലോമീറ്റർ വിസ്തീർണ്ണമുള്ള പാറത്തോട് ഗ്രാമപഞ്ചായത്ത്. 

പാറത്തോട് ഗ്രാമ പഞ്ചായത്തിൽ ഉൾപ്പെടുന്ന വാർഡുകളാണിവ 



</doc>
<doc id="137104" url="https://ml.wikipedia.org/wiki?curid=137104" title="വിജയപുരം ഗ്രാമപഞ്ചായത്ത്">
വിജയപുരം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ വിജയപുരം, മുട്ടമ്പല (ഭാഗികം) എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 12.61 ചതുരശ്ര കിലോമീറ്റർ വിസ്തീർണ്ണമുള്ള വിജയപുരം ഗ്രാമപഞ്ചായത്ത്. 

18-ാം നൂറ്റാണ്ടിന്റെ മദ്ധ്യകാലഘട്ടംവരെ ഈ പ്രദേശം തെക്കുംകൂർ രാജവംശത്തിന്റെ ഭരണത്തിൻ കീഴിലായിരുന്നു. കോട്ടയം പട്ടണത്തിൽ താഴത്തങ്ങാടിയിലായിരുന്നു തെക്കുംകൂറിന്റെ ആസ്ഥാനം. അക്കാലത്ത് പ്രധാന ഗതാഗതം ജലമാർഗ്ഗമായിരുന്നതുകൊണ്ട് കോട്ടയം പട്ടണത്തിന്റെ പടിഞ്ഞാറുഭാഗത്തുള്ള തീരപ്രദേശങ്ങളായിരുന്നു പ്രധാന ജനവാസ കേന്ദ്രങ്ങൾ. 1749-ൽ മാർത്തണ്ഡവർമ്മയുടെ സൈന്യവുമായി മാങ്ങാനത്ത് പടച്ചിറ എന്ന സ്ഥലത്തുവച്ച് ഉണ്ടായ യുദ്ധത്തിൽ പരാജയം നേരിട്ട തെക്കുംകൂർ സൈന്യത്തിന് മണർകാട് കവലയ്ക്ക് വടക്ക്, ശ്രീകൃഷ്ണ സ്വാമിക്ഷേത്രം സ്ഥിതിചെയ്യുന്നതിനു സമീപത്തുവച്ച് താല്ക്കാലിക വിജയമുണ്ടായി എന്നും അതുകൊണ്ട് ആ ഭാഗത്തിന് വിജയപുരം എന്നു പേരുണ്ടായി എന്നും ഐതിഹ്യമുണ്ട്. പാണ്ഡവരുടെ വനവാസകാലത്ത് കൃഷ്ണ ഭക്തനായ അർജ്ജുനൻ ശ്രീകൃഷ്ണ ക്ഷേത്രം സ്ഥാപിച്ച് ഇവിടെ താമസമാക്കിയെന്നും വിജയൻ (അർജ്ജുനൻ) വസിച്ച സ്ഥലമായതുകൊണ്ട് വിജയപുരം എന്നു പേരുണ്ടായതായും ഐതിഹ്യമുണ്ട്. ഇതിന് ഒരു കിലോമീറ്റർ കിഴക്കു ഭാഗത്ത് ഉള്ള പാണ്ഡവർകളരിയെന്ന സ്ഥലവും വടവാതൂർ വലിയപാറയിൽ ഭീമന്റെ കാല്പാദം പതിഞ്ഞിട്ടുണ്ടെന്നുള്ള വിശ്വാസവും പാണ്ഡവന്മാർ ഈ പ്രദേശത്ത് താമസിച്ചിരുന്നു എന്നതിന് തെളിവായി ചൂണ്ടിക്കാണിക്കുന്നു. 1968 മുതൽ വിജയപുരം പഞ്ചായത്തിന്റെ ആസ്ഥാനം മണർകാട് കവലയിലാണ്. എന്നാൽ ഇപ്പോൾ വിജയപുരം പഞ്ചായത്തിന്റെ ആസ്ഥാനം വടവാതൂരിലാണ്.മണർകാടും ചുറ്റുമുള്ള പ്രദേശങ്ങളും ഇപ്പോൾ മണർകാട് ഗ്രാമപഞ്ചായത്തിനു കീഴിലാണ്. വിജയപുരം പഞ്ചായത്തിന്റെ സാമൂഹിക സാംസ്കാരിക ചരിത്രം ഈ പ്രദേശത്തെ ഹിന്ദു-ക്രിസ്ത്യൻ സമുദായങ്ങളുടെയും, സാമൂഹിക സാംസ്കാരിക പ്രസ്ഥാനങ്ങളുടെയും വിവിധ രംഗങ്ങളിൽ പ്രഗല്ഭരും പ്രശസ്തരുമായ സമുന്നത വ്യക്തികളുടെയും പ്രവർത്തന മണ്ഡലവുമായി ബന്ധപ്പെട്ടതാണ്. വിദ്യാഭ്യാസരംഗത്തും ആതുരസേവന രംഗത്തും ജീവകാരുണ്യ പ്രവർത്തന മേഖലയിലും മറ്റും ക്രൈസ്തവ സഭ നൽകിയിട്ടുള്ള സംഭാവനകൾ അമൂല്യമാണ്. മത സൌഹാർദ്ദത്തിന്റെ മഹനീയ മാതൃക പരമ്പരാഗതമായി തുടർന്നുവരുന്ന ഒരു പ്രദേശമാണിത്. ചരിത്ര പ്രസിദ്ധമായ മണർകാട് വിശുദ്ധ മർത്തമറിയം പള്ളിയിലെ എട്ടുനോമ്പ് പെരുന്നാൾ ചടങ്ങുകളിൽ ധാരാളം ഹൈന്ദവരും ഭക്തിപൂർവ്വം പങ്കെടുക്കുന്നു. മണർകാട് ദേവീക്ഷേത്രത്തിൽ പതിനൊന്നു വർഷത്തിലൊരിക്കൽ മാത്രം നടത്താറുള്ള പതിനൊന്ന് ചാട് ഗരുഡൻ പറവയ്ക്കുള്ള ചാട് ഉയർത്തുന്നതിനു മുമ്പ് ഒരു ക്രൈസ്തവ കുടുംബത്തിലെ പ്രായമുള്ള വ്യക്തി തൊടണം എന്നുള്ള പാരമ്പര്യം ഇപ്പോഴും തുടരുന്നു. പല ക്ഷേത്രങ്ങളിലും പൂജയ്ക്കുപയോഗിക്കുന്ന അരി, ശർക്കര, വെളിച്ചെണ്ണ തുടങ്ങിയ സാധനങ്ങൾ തൊട്ടു ശുദ്ധീകരിക്കുന്ന ജോലി (വാണിഭം കൊള്ളുക) സുറിയാനി ക്രിസ്ത്യാനികളാണ് നിർവ്വഹിച്ചിരുന്നതെന്നും, മാങ്ങാനം നരസിംഹ സ്വാമിക്ഷേത്രത്തിലേക്ക് ഈ ആവശ്യത്തിന് പ്ളാപ്പള്ളി നമ്പൂതിരി കുറവിലങ്ങാട്ടു നിന്നും ഏതാനും ക്രൈസ്തവ കുടുംബങ്ങളെ ക്ഷണിച്ചുവരുത്തി മാങ്ങാനത്തു പാർപ്പിച്ചതായും മാങ്ങാനം ക്ഷേത്രത്തിന്റെ ആഭിമുഖ്യത്തിൽ പ്രസിദ്ധീകരിച്ചിട്ടുള്ള മുരളീരവം എന്ന പുസ്തകത്തിൽ രേഖപ്പെടുത്തിയിട്ടുണ്ട്. കഥകളി പ്രസ്ഥാനത്തിന്റെ ഈറ്റില്ലമായ കേരളകലാമണ്ഡലത്തിലെ പ്രശസ്തനായ കഥകളിനടൻ കുറൂർ വാസുദേവൻ നമ്പൂതിരി ഈ പഞ്ചായത്തിൽ നട്ടാശ്ശേരി സ്വദേശിയാണ്. മാങ്ങാനം കൊച്ചുകൃഷ്ണപിള്ള, കലാനിലയം ഗോപാലകൃഷ്ണൻ, മാങ്ങാനം രാമപ്പിഷാരടി എന്നിവർ കഥകളി രംഗത്ത് പേരെടുത്തിട്ടുള്ള അനുഗൃഹീത നടന്മാരാണ്. മാങ്ങാനത്ത് പൊതിയിൽ ചാക്യാരന്മാർ ക്ഷേത്രകലയായ ചാക്യാർകൂത്തിൽ പ്രശസ്തി നേടിയിട്ടുള്ളവരാണ്. തുള്ളൽ പ്രസ്ഥാനത്തിന്റെ ഉപഞ്ജാതാവായ കുഞ്ചൻനമ്പ്യാർ പൊതിയിൽ ചാക്യാന്മാരുടെ മിഴാവുകൊട്ടുകാരനായി മാങ്ങാനത്ത് താമസിച്ചതായി ഐതിഹ്യമുണ്ടെന്ന് ചിലർ പറയുന്നു. ക്രൈസ്തവരുടെ പൌരാണിക പാരമ്പര്യകലകളായ മാർഗ്ഗംകളിയും, പരിചമുട്ടുകളിയും പരിപോഷിപ്പിച്ചതിൽ ഈ പഞ്ചായത്തിലെ പായിക്കാട്ട് കുട്ടപ്പനാശാനും, പറമ്പുകര ആശാനും വഹിച്ചിട്ടുള്ള പങ്ക് സ്തുത്യർഹമാണ്.

വിജയപുരം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137105" url="https://ml.wikipedia.org/wiki?curid=137105" title="പൂഞ്ഞാർ ഗ്രാമപഞ്ചായത്ത്">
പൂഞ്ഞാർ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിൽ ഈരാറ്റുപേട്ട, പൂഞ്ഞാർ തെക്കേക്കര, പൂഞ്ഞാർ നടുഭാഗം എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 24.16 ചതുരശ്ര കിലോമീറ്റർ വിസ്തീർണ്ണമുള്ള പൂഞ്ഞാർ ഗ്രാമപഞ്ചായത്ത്. 

പൂഞ്ഞാർ ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 



</doc>
<doc id="137108" url="https://ml.wikipedia.org/wiki?curid=137108" title="പൂഞ്ഞാർ തെക്കേക്കര ഗ്രാമപഞ്ചായത്ത്">
പൂഞ്ഞാർ തെക്കേക്കര ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിൽ പൂഞ്ഞാർ തെക്കേക്കര, പൂഞ്ഞാർ നടുഭാഗം എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 60.86 ചതുരശ്ര കിലോമീറ്റർ വിസ്തീർണ്ണമുള്ള പൂഞ്ഞാർ തെക്കേക്കര ഗ്രാമപഞ്ചായത്ത്. 
പൂഞ്ഞാർ തെക്കേക്കര ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137109" url="https://ml.wikipedia.org/wiki?curid=137109" title="പുതുപ്പള്ളി ഗ്രാമപഞ്ചായത്ത്">
പുതുപ്പള്ളി ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ പുതുപ്പള്ളി വില്ലേജ് ഉൾപ്പെടുന്ന ഗ്രാമപഞ്ചായത്താണ് 22.4 ചതുരശ്ര കിലോമീറ്റർ വിസ്തീർണ്ണമുള്ള പുതുപ്പള്ളി ഗ്രാമപഞ്ചായത്ത്. 
കോട്ടയം നഗരത്തിൽ നിന്ന് 5 കിലോമീറ്റർ അകലെ സ്ഥിതി ചെയ്യുന്നു.


പുതുപ്പള്ളി ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 



</doc>
<doc id="137110" url="https://ml.wikipedia.org/wiki?curid=137110" title="രാമപുരം ഗ്രാമപഞ്ചായത്ത്">
രാമപുരം ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിലാണ് 54.54 ചതുരശ്ര കിലോമീറ്റർ വിസ്തീർണ്ണമുള്ള രാമപുരം ഗ്രാമപഞ്ചായത്ത് സ്ഥിതി ചെയ്യുന്നത്. 

രാമപുരം ഗ്രാമ പഞ്ചായത്തിൽ ഉൾപ്പെടുന്ന വാർഡുകളാണിവ 



</doc>
<doc id="137111" url="https://ml.wikipedia.org/wiki?curid=137111" title="തീക്കോയി ഗ്രാമപഞ്ചായത്ത്">
തീക്കോയി ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിൽ തീക്കോയി, പൂഞ്ഞാർ വടക്കേക്കര വില്ലേജിന്റെ ഒരു ഭാഗം, പൂഞ്ഞാർ നടുഭാഗം വില്ലേജിന്റെ ഒരു ഭാഗം എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 27.19 ചതുരശ്ര കിലോമീറ്റർ വിസ്തീർണ്ണമുള്ള തീക്കോയി ഗ്രാമപഞ്ചായത്ത്. 
തീക്കോയി ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 

മുമ്പ് പൂഞ്ഞാർ രാജകുടുംബത്തിന്റെ കീഴിൽ, കീഴ്ക്കോയിക്കൽ എന്നറിയപ്പെട്ടിരുന്ന പ്രദേശമാണ് പില്ക്കാലത്ത് തീക്കോയി ആയി മാറിയതെന്നാണ് വിശ്വാസം. വെള്ളക്കാരാണ് ഈ പ്രദേശത്തിന് തീക്കോയി എന്ന പേരു നല്കിയത് എന്ന പ്രബലമായ മറ്റൊരു വാദവും നിലവിലുണ്ട്. പഞ്ചായത്തിന്റെ വിവിധ ഭാഗങ്ങളിൽ കാണപ്പെടുന്ന ഗോക്കല്ല് എന്ന പേരിൽ അറിയപ്പെടുന്ന 7 അടി നീളവും 5 അടി വീതിയുമുള്ള ശിലാപാളികൾ കൊണ്ടു നിർമിച്ച ശവക്കല്ലറകൾ ശിലായുഗം മുതൽ ഈ പ്രദേശം മനുഷ്യവാസ കേന്ദ്രമായിരുന്നെന്ന് സമർഥിക്കുന്നു.

1908-ൽ ഇംഗ്ലണ്ടിലെ സാറാസ്മെയിൻ കമ്പനി തീക്കോയിയിൽ റബ്ബർ തോട്ടം ആരംഭിക്കുകയും 1939-ൽ കമ്പനി ഈരാറ്റുപേട്ടയിൽ നിന്ന് തീക്കോയിയിലേക്ക് ഒരു റോഡു നിർമ്മിക്കുകയും ചെയ്തു. കാളവണ്ടികളും പോത്തുവണ്ടികളുമായിരുന്നു അക്കാലത്തെ പ്രധാന വാഹനങ്ങൾ. 1940-ൽ തീക്കോയിയിൽ ആദ്യമായി കമ്പനി മാനേജരുടെ വക മോട്ടോർകാർ എത്തി. സഹകരണ മേഖലയിൽ പ്രവർത്തിക്കുന്ന ഏക തേയില ഫാക്റ്ററി തീക്കോയിയിലാണ് (1966). വിദ്യാഭ്യാസ സ്ഥാപനങ്ങൾ, പ്രത്യേകിച്ചും സ്കൂളുകൾ, സർവീസ് സഹകരണ ബാങ്ക്, കോ-ഓപ്പറേറ്റീവ് ടീ ഫാക്റ്ററി, ക്ഷീരോത്പാദക സഹകരണ സംഘം, പോസ്റ്റ് ഓഫീസ്, പഞ്ചായത്ത് ഓഫീസ് തുടങ്ങിയവ തീക്കോയിയിലെ പ്രധാന സർക്കാർ സ്ഥാപനങ്ങളാണ്. വിവിധ ദേവാലയങ്ങൾ ഉള്ള ഇവിടത്തെ പൂരമഹോത്സവവും അമ്മൻ കൊടയും ശ്രദ്ധേയമാണ്. 

പൂർണമായും മലനാട് മേഖലയിൽ ഉൾപ്പെടുന്ന കോട്ടയം ജില്ലയുടെ കിഴക്കൻ പ്രദേശത്ത്, ഇടുക്കി ജില്ലയോട് ചേർന്നു കിടക്കുന്ന തീക്കോയിയുടെ ഭൂരിഭാഗത്തിനും മലകളും മലഞ്ചരിവുകളും നിറഞ്ഞ ഭൂപ്രകൃതിയാണ്. ഇടുക്കി ജില്ലയോടു ചേർന്ന ഭാഗങ്ങളിൽ പുല്ലു മാത്രം വളരുന്ന പാറക്കെട്ടുകളും കിഴക്കൻ മേഖലയിൽ ഗ്രാനൈറ്റ് ശിലാസമൂഹവും കാണാം. പൊതുവേ ലാറ്ററൈറ്റ് ഇനത്തിൽപ്പെട്ട മണ്ണ് കാണപ്പെടുന്ന ഈ പഞ്ചായത്തിന്റെ ചിലയിടങ്ങളിൽ കറുത്ത മണ്ണും കല്ലു കലർന്ന ചെമ്മണ്ണുമാണുള്ളത്. എല്ലായിനം വിളകൾക്കും അനുയോജ്യമാണെങ്കിലും റബ്ബർ, തെങ്ങ്, കുരുമുളക്, ജാതി, ഗ്രാമ്പു, കാപ്പി, ഇഞ്ചി, മഞ്ഞൾ, മരച്ചീനി, പച്ചക്കറികൾ എന്നിവയാണ് ഇവിടെ പ്രധാനമായും കൃഷി ചെയ്യുന്നത്. വനങ്ങളിൽ മാത്രം കാണപ്പെടുന്ന വീട്ടി, തേക്ക്, ഇരുൾ, വേങ്ങ, പാല, മരുത്, കരിമരുത്, കടമ്പ്, മുള്ളുവേങ്ങ തുടങ്ങിയ വൃക്ഷങ്ങളും നിരവധി ഔഷധ സസ്യങ്ങളും ഈ പ്രദേശത്ത് വളരുന്നുണ്ട്. വംശനാശം സംഭവിച്ചുകൊണ്ടിരിക്കുന്ന വെരുക്, തേവാങ്ക് എന്നീ മൃഗങ്ങളേയും നിരവധി അപൂർവയിനം പക്ഷികളേയും ഈ പ്രദേശത്ത് കാണാം.



</doc>
<doc id="137112" url="https://ml.wikipedia.org/wiki?curid=137112" title="തലനാട് ഗ്രാമപഞ്ചായത്ത്">
തലനാട് ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിലാണ് 32.24 ചതുരശ്രകിലോമീറ്റർ വിസ്തീർണ്ണമുള്ള തലനാട് ഗ്രാമപഞ്ചായത്ത് സ്ഥിതി ചെയ്യുന്നത്.


തലനാട് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137114" url="https://ml.wikipedia.org/wiki?curid=137114" title="തലയാഴം ഗ്രാമപഞ്ചായത്ത്">
തലയാഴം ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ വൈക്കം ബ്ളോക്കിൽ തലയാഴം വില്ലേജ് ഉൾപ്പെടുന്ന ഗ്രാമപഞ്ചായത്താണ് 22.41 ചതുരശ്ര കിലോമീറ്റർ വിസ്തീർണ്ണമുള്ള തലയാഴം ഗ്രാമപഞ്ചായത്ത്. 10 വാർഡുകളായി വിഭജിച്ചിരിക്കുന്നു. 

വേമ്പനാട്ടുകായലിന്റെ കിഴക്കേകരയിൽ വൈക്കം പട്ടണത്തിന്റെ തെക്കുകിഴക്കായി വ്യാപിച്ചിരിക്കുന്ന തലയാഴം നെൽപ്പാടങ്ങളും, തെങ്ങിൻതോപ്പുകളും, തോടുകളും, കായലോരങ്ങളും ചേർന്ന് മനോഹരമായ ഒരു കാർഷിക ഗ്രാമമാണ്. പഞ്ചായത്തിന്റെ വടക്കും പടിഞ്ഞാറുമായി ഏകദേശം 9 കിലോമീറ്റർ ദൈർഘ്യത്തിൽ കരിയാറും കി. ഭാഗത്ത് ഏകദേശം അതേ ദൈർഘ്യത്തിൽ കെ.വി. കനാലും തെ.പ. 3 കി.മീറ്ററോളം വേമ്പനാട്ട് കായലും നൈസർഗികാതിർത്തികളായി വർത്തിക്കുന്നു. തലയാഴം പഞ്ചായത്തിന് പൊതുവേ തീരസമതലം, താരതമ്യേന ഉയർന്ന സമതലം, ചതുപ്പുനിലം എന്നിവ ഇടകലർന്ന ഭൂപ്രകൃതിയാണുള്ളത്. പഞ്ചായത്തിലൂടെ ഒഴുകുന്ന മൂവാറ്റുപുഴ ആറ്, മീനച്ചിൽ ആറ് എന്നീ നദികളുടെ കൈവഴികൾ ഈ പ്രദേശത്തെ ജലസേചിതമാക്കുന്നതിൽ മുഖ്യ പങ്കു വഹിക്കുന്നു. 3 കി.മീറ്ററോളം വേമ്പനാട്ടുകായലുമായി അതിർത്തി പങ്കിടുന്ന ഈ പഞ്ചായത്തിന്റെ 3 വശങ്ങളും കായലിനാൽ ചുറ്റപ്പെട്ടിരിക്കുന്നു. വെള്ളപ്പൊക്ക ഭീഷണി നേരിടാൻ കരിയാറിന്റെ പതനമുഖത്ത് താൽക്കാലിക ബണ്ടു കെട്ടി 6 മാസം നീരൊഴുക്ക് തടയാറുണ്ട്. പഞ്ചായത്തിലെ ജനങ്ങളുടെ മുഖ്യ ഉപജീവനമാർഗ്ഗം കൃഷിയാണ്. മത്സ്യബന്ധനം, കക്കവാരൽ എന്നീ മേഖലകളെ ആശ്രയിച്ചു ജീവിക്കുന്ന ഒട്ടനവധി കുടുംബങ്ങളും ഈ പ്രദേശത്തുണ്ട്. പ്രധാന വിളയായ നെല്ലിനു പുറമേ തെങ്ങ്, വാഴ, പച്ചക്കറി എന്നിവയും ഇവിടെ കൃഷിചെയ്യുന്നുണ്ട്. കരിമണ്ണ് നിറഞ്ഞ് കൃഷിയോഗ്യമല്ലാതായിത്തീർന്ന 35-ൽ അധികം പാടശേഖരങ്ങൾ ഈ പഞ്ചായത്തിലുണ്ട്. മുമ്പ് മൃഗപരിപാലനത്തിൽ മുന്നിട്ടു നിന്ന ഇവിടം വെച്ചൂർ പശുവിലൂടെ കേരളം മുഴുവൻ അറിയപ്പെട്ടിരുന്നു. കുറുകിയ കാലുകളും ചെറിയ ഉടലുമുള്ള വെച്ചൂർ പശുക്കൾ ഇപ്പോൾ വംശനാശഭീഷണിയിലാണ്. തഴപ്പാ നെയ്ത്ത് ഉൾപ്പെടെ 26 ചെറുകിട വ്യവസായങ്ങൾ പഞ്ചായത്തിൽ പ്രവർത്തിക്കുന്നുണ്ട്. സെയ്ന്റ് സേവിയേഴ്സ് കോളജ്, സ്കൂളുകൾ, പോസ്റ്റ് ഓഫീസ്, വില്ലേജ് ഓഫീസ്, സഹകരണസംഘങ്ങൾ എന്നിവ ഇവിടത്തെ പ്രധാന പൊതു സ്ഥാപനങ്ങളാണ്. 

തലയാഴം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137116" url="https://ml.wikipedia.org/wiki?curid=137116" title="തലയോലപ്പറമ്പ് ഗ്രാമപഞ്ചായത്ത്">
തലയോലപ്പറമ്പ് ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ കടുത്തുരുത്തി ബ്ളോക്കിൽ വടയാർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 20.63 ചതുരശ്ര കിലോമീറ്റർ വിസ്തീർണ്ണമുള്ള തലയോലപ്പറമ്പ് ഗ്രാമപഞ്ചായത്ത്. 

തലയോലപ്പറമ്പ് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137118" url="https://ml.wikipedia.org/wiki?curid=137118" title="തിടനാട് ഗ്രാമപഞ്ചായത്ത്">
തിടനാട് ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിൽ കൊണ്ടൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 37.19 വിസ്തീർണ്ണമുള്ള തിടനാട് ഗ്രാമപഞ്ചായത്ത്.


തിടനാട് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137119" url="https://ml.wikipedia.org/wiki?curid=137119" title="വെർണർ ഹെർസോഗ്">
വെർണർ ഹെർസോഗ്

ഒരു ജർമ്മൻ ചലച്ചിത്ര സംവിധായകനും, നിർമ്മാതാവും, തിരക്കഥാകൃത്തും, നടനും ഓപ്പറ സംവിധായകനുമാണ് വെർണർ ഹെർസോഗ്. ; born വെർണർ ഹെർസോഗ് സ്റ്റിപെറ്റിക്, സെപ്റ്റംബർ 5 1942 മ്യൂണിച്ച്) 

റൈനർ വെർണർ ഫാസ്ബൈൻഡർ, മാർഗരത്തെ വോൺ ട്രോട്ട, വോൾക്കർ ഷ്ലിൻഡ്രോഫ്, ഹാൻസ്- ജർഗൻ സൈബർബർഗ്, വിം വെൻഡേർസ് എന്നിവർക്കൊപ്പം നവ ജർമ്മൻ ചലച്ചിത്രലോകത്തെ അതുല്യപ്രതിഭകളിലൊരാളായി ഹെർസോഗ് വിലയിരുത്തപ്പെടുന്നു. അസാദ്ധ്യമായ സ്വപ്നങ്ങൾ കാണുന്നവർ, അപ്രസ്ക്തമായ മേഖലകളിൽ അസാമാന്യ പ്രതിഭകളുള്ളവർ, പ്രകൃതിയുമായി താദാത്മ്യപ്പെടാൻ സാധിക്കാത്തവർ എന്നിങ്ങനെ വ്യത്യസ്ത സ്വഭാവ സവിശേഷതകളുള്ളവരാണ് ഇദ്ദേഹത്തിന്റെ പല ചലച്ചിത്രങ്ങളിലെയും നായകന്മാർ.



</doc>
<doc id="137120" url="https://ml.wikipedia.org/wiki?curid=137120" title="തിരുവാർപ്പ് ഗ്രാമപഞ്ചായത്ത്">
തിരുവാർപ്പ് ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ തിരുവാർപ്പ്, സൌത്ത് ചെങ്ങളം വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 33.59 ചതുരശ്ര കിലോമീറ്റർ വിസ്തീർണ്ണമുള്ള തിരുവാർപ്പ് ഗ്രാമപഞ്ചായത്ത്. 

തിരുവാർപ്പ് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137125" url="https://ml.wikipedia.org/wiki?curid=137125" title="തൃക്കൊടിത്താനം ഗ്രാമപഞ്ചായത്ത്">
തൃക്കൊടിത്താനം ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ മാടപ്പള്ളി ബ്ളോക്കിൽ തൃക്കൊടിത്താനം, പായിപ്പാട് വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 13.31 ചതുരശ്ര കിലോമീറ്റർ വിസ്തീർണ്ണമുള്ള തൃക്കൊടിത്താനം ഗ്രാമപഞ്ചായത്ത്.

തൃക്കൊടിത്താനം പഞ്ചായത്തിൽ ഉൾപ്പെടുന്ന വാർഡുകളവയാണ് 



</doc>
<doc id="137126" url="https://ml.wikipedia.org/wiki?curid=137126" title="ടി.വി. പുരം ഗ്രാമപഞ്ചായത്ത്">
ടി.വി. പുരം ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ വൈക്കം ബ്ളോക്കിൽ വൈക്കം വില്ലേജ് ഉൾപ്പെടുന്ന ഗ്രാമപഞ്ചായത്താണ് 17.03 ചതുരശ്ര കിലോമീറ്റർ വിസ്തീർണ്ണമുള്ള ടി.വി.പുരം ഗ്രാമപഞ്ചായത്ത്. 

ടി.വി.പുരം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137127" url="https://ml.wikipedia.org/wiki?curid=137127" title="ഉദയനാപുരം ഗ്രാമപഞ്ചായത്ത്">
ഉദയനാപുരം ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ വൈക്കം ബ്ളോക്കിൽ വടക്കേമുറി, നടുവില വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 20.15 വിസ്തീർണ്ണമുള്ള ഉദയനാപുരം ഗ്രാമപഞ്ചായത്ത്. പട്ടികജാതിയിൽപ്പെട്ട വനിതകൾക്കായി പ്രസിഡന്റ് സ്ഥാനം സംവരണം ചെയ്യപ്പെട്ടിട്ടുള്ള അപൂർവ്വം പഞ്ചായത്തുകളിൽ ഉദയനാപുരവും പെടുന്നു. വടക്കേമുറി, നടുവിലെ എന്നീ വില്ലേജുകളിൽ കയറിയിറങ്ങിക്കിടക്കുന്ന ഈ പഞ്ചായത്ത് ആദ്യമായി രൂപം കൊണ്ടത് 1953 ആഗസ്റ്റ് 15-നാണ്. അന്ന് എട്ടു വാർഡുകളും 9 സീറ്റുമുള്ള പഞ്ചായത്ത് പ്രവർത്തനമാരംഭിച്ചത് പിതൃകുന്നം ക്ഷേത്രത്തിന് തെക്ക് വശമുള്ള വിദ്വാൻ എ.കെ പത്മനാഭപിള്ളയുടെ വാടകച്ചാവടിയിലാണ്. പിന്നീടാണ് ഇത്തിപ്പുഴയിലുള്ള എസ്.എൻ.ഡി.പി യോഗം വക കെട്ടിടത്തിലേക്ക് ഓഫീസിന്റെ പ്രവർത്തനം മാറ്റിയത്. ഉള്ളാടപ്പള്ളീൽ എം.പവിത്രനായിരുന്നു ആദ്യത്തെ പ്രസിഡന്റ്. ചരിത്ര പ്രധാനമായ വൈക്കം പട്ടണത്തിന്റെ വടക്കും കിഴക്കുമായി കിടക്കുന്ന ഒരു ഗ്രാമപ്രദേശമാണ് ഉദയനാപുരം.





</doc>
<doc id="137128" url="https://ml.wikipedia.org/wiki?curid=137128" title="ഉഴവൂർ ഗ്രാമപഞ്ചായത്ത്">
ഉഴവൂർ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ ഉഴവൂർ, മോനിപ്പള്ളി (ഭാഗികം) എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 25.09 ചതുരശ്ര കിലോമീറ്റർ വിസ്തീർണ്ണമുള്ള ഉഴവൂർ ഗ്രാമപഞ്ചായത്ത്.
ഉഴവൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137130" url="https://ml.wikipedia.org/wiki?curid=137130" title="വാകത്താനം ഗ്രാമപഞ്ചായത്ത്">
വാകത്താനം ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ മാടപ്പള്ളി ബ്ളോക്കിൽ വാകത്താനം, തോട്ടയ്ക്കാട് വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 26.48 ചതുരശ്ര കിലോമീറ്റർ വിസ്തീർണ്ണമുള്ള വാകത്താനം ഗ്രാമപഞ്ചായത്ത്.


വാകത്താനം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137131" url="https://ml.wikipedia.org/wiki?curid=137131" title="വെച്ചൂർ ഗ്രാമപഞ്ചായത്ത്">
വെച്ചൂർ ഗ്രാമപഞ്ചായത്ത്

കോട്ടയം ജില്ലയിൽ വൈക്കം താലൂക്കിൽ വൈക്കം ബ്ളോക്കിലാണ് 29.13 ചതുരശ്ര കിലോമീറ്റർ വിസ്തീർണ്ണമുള്ള വെച്ചൂർ ഗ്രാമപഞ്ചായത്ത് സ്ഥിതി ചെയ്യുന്നത്. 

വെച്ചൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137132" url="https://ml.wikipedia.org/wiki?curid=137132" title="വെളിയന്നൂർ ഗ്രാമപഞ്ചായത്ത്">
വെളിയന്നൂർ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ വെളിയന്നൂർ(ഉഴവൂർ-മോനിപ്പള്ളി ഭാഗീകം) വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 19.49 ചതുരശ്രകിലോമീറ്റർ വിസ്തീർണ്ണമുള്ള വെള്ളിയന്നൂർ ഗ്രാമപഞ്ചായത്ത്.


വെളിയന്നൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137133" url="https://ml.wikipedia.org/wiki?curid=137133" title="വെള്ളാവൂർ ഗ്രാമപഞ്ചായത്ത്">
വെള്ളാവൂർ ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴൂർ ബ്ളോക്കിൽ വെള്ളാവൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 23.46 ചതുരശ്ര കിലോമീറ്റർ വിസ്തീർണ്ണമുള്ള വെള്ളാവൂർ ഗ്രാമപഞ്ചായത്ത്.


വെള്ളാവൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137134" url="https://ml.wikipedia.org/wiki?curid=137134" title="വെള്ളൂർ ഗ്രാമപഞ്ചായത്ത്">
വെള്ളൂർ ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ കടുത്തുരുത്തി ബ്ളോക്കിൽ വെള്ളൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 19.29 ചതുരശ്ര കിലോമീറ്റർ വിസ്തീർണ്ണമുള്ള വെള്ളൂർ ഗ്രാമപഞ്ചായത്ത്.

വെളളൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 



</doc>
<doc id="137135" url="https://ml.wikipedia.org/wiki?curid=137135" title="തലപ്പലം ഗ്രാമപഞ്ചായത്ത്">
തലപ്പലം ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട ബ്ളോക്കിൽ ഈരാറ്റുപേട്ട, തലപ്പലം വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 22.73 ചതുരശ്ര കിലോമീറ്റർ വിസ്തീർണ്ണമുള്ള തലപ്പലം ഗ്രാമപഞ്ചായത്ത്. 
1953-ൽ നിലവിൽ വന്ന ഈ പഞ്ചായത്തിൽ ഈരാറ്റുപേട്ട, തലപ്പുലം എന്നീ വില്ലേജുകൾ ഉൾപ്പെടുന്നു. തലപ്പുലം ഗ്രാമ പഞ്ചായത്തിന് പൊതുവേ കുന്നിൻ പ്രദേശങ്ങളും സമതലപ്രദേശങ്ങളും ഇടകലർന്ന ഭൂപ്രകൃതിയാണ്. മീനച്ചിൽ ആറും ചെറുതോടുകളുമാണ് ഈ പ്രദേശത്തെ മുഖ്യ ജലസ്രോതസ്സുകൾ.

തലപ്പലം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 

പശ്ചിമഘട്ടത്തിലെ ഇടനാട് മേഖലയിൽ ഉൾപ്പെടുന്ന ഒരു കാർഷിക ഗ്രാമമാണ് തലപ്പുലം. 'തല' ശബ്ദം പ്രാധാന്യത്തേയും 'പുലം' എന്നത് മേച്ചിൽപ്പുറം, കൃഷിയിടം എന്നിവയേയും സൂചിപ്പിക്കുന്നു. മുൻകാലത്ത് ഈ പ്രദേശത്തിനുണ്ടായിരുന്ന കാർഷിക പ്രാധാന്യത്തെയാണ് ഗ്രാമനാമം വ്യക്തമാക്കുന്നത്. 

ഫലഭൂയിഷ്ഠമായ ഈ ഭൂഭാഗം കൃഷിക്ക് തികച്ചും അനുയോജ്യമാണ്. റബ്ബറാണ് പ്രധാന കൃഷി. ഇടവിളയായി കുരുമുളക്, കവുങ്ങ്, വാഴ, കൊക്കോ, ജാതി, ഗ്രാമ്പൂ, കൈതച്ചക്ക, ഇഞ്ചി, കാപ്പി, മരച്ചീനി, മഞ്ഞൾ , കശുമാവ്, കിഴങ്ങുവർഗങ്ങൾ തുടങ്ങിയവയും കൃഷി ചെയ്യുന്നു. കേവലം 10 ഹെക്ടർ സ്ഥലത്തു മാത്രമേ ഇപ്പോൾ നെൽകൃഷിയുള്ളൂ. വൻ വ്യവസായശാലകൾ ഒന്നുമില്ലാത്ത ഇവിടത്തെ ചെറുകിട വ്യവസായ സംരംഭങ്ങളിൽ 9 എണ്ണം ഉത്പാദനക്ഷമമാണ്. 

സ്കൂളുകൾ , ആരോഗ്യസ്ഥാപനങ്ങൾ , സഹകരണബാങ്കുകൾ , സഹകരണസംഘങ്ങൾ , പോസ്റ്റ് ഓഫീസ്, വില്ലേജ് ഓഫീസ്, പഞ്ചായത്ത് ഓഫീസ് തുടങ്ങിയവ ഇവിടത്തെ പ്രധാന സർക്കാർ സ്ഥാപനങ്ങളിൽപ്പെടുന്നു. ചെറുതും വലുതുമായ 28 റോഡുകൾ ഈ പഞ്ചായത്തിലൂടെ കടന്നു പോകുന്നുണ്ട്.

കലാസാംസ്കാരിക രംഗങ്ങളിൽ ശ്രദ്ധേയമായ സംഭാവനകൾ നൽകിയ നിരവധി വ്യക്തികൾക്ക് തലപ്പുലം ജന്മം നൽകിയിട്ടുണ്ട്. ശ്രീയേശു വിജയം മഹാകാവ്യത്തിന്റെ കർത്താവും പാലായിൽ നിന്നു പ്രസിദ്ധീകരിച്ചിരുന്ന വിജ്ഞാന രത്നാകരം (1913) മാസികയുടെ പത്രാധിപരുമായിരുന്ന കട്ടക്കയം ചെറിയാൻ മാപ്പിളയുടെ ജന്മദേശം തലപ്പുലമാണ്. കുതിരനൃത്തം അഥവാ കുതിരയാട്ടം എന്ന പേരിൽ അറിയപ്പെട്ടിരുന്ന ഒരു പ്രാചീന ദ്രാവിഡ കലാരൂപം തലപ്പുലം പ്രദേശത്ത് നിലനിന്നിരുന്നു. പ്രദേശത്തെ പ്രമുഖ കുടുംബക്കാരുടെ വകയായി നെൽക്കതിർകൊണ്ട് കുതിരരൂപങ്ങൾ നിർമിച്ച് പാട്ടും വാദ്യഘോഷവുമായി ക്ഷേത്രങ്ങളിലെത്തിക്കുന്നത് പുലയസമുദായക്കാരുടെ അവകാശമായിരുന്നു. അധഃസ്ഥിതർക്ക് അക്കാലത്ത് ക്ഷേത്രപ്രവേശനം വിലക്കപ്പെട്ടിരുന്നതിനാൽ ക്ഷേത്രാങ്കണത്തിനുപുറത്ത് നിശ്ചിത അകലത്തിൽ കുതിരയോട്ടം അവസാനിപ്പിക്കേണ്ടിവന്നിരുന്നു. ഈ അതിർത്തി 'കുതിരക്കളം' എന്ന പേരിൽ അറിയപ്പെട്ടിരുന്നു. വൃശ്ചികം ഒന്നു തുടങ്ങിയാണ് കെട്ടി ആടിയിരുന്നത്. വൃശ്ചികം ഒന്നു മുതലുള്ള മണ്ഡലകാലത്ത് ഇവിടത്തെ ഭഗവതി ക്ഷേത്രത്തിൽ കളമെഴുത്തും പാട്ടും നടത്തുന്നതും പതിവായിരുന്നു; ഇതിനോടനുബന്ധിച്ച് സംഘടിപ്പിച്ചിരുന്ന 'കുംഭകുടം' ഇന്നും തുടരുന്നു. ഓട്ടൻതുള്ളൽ, പറയൻതുള്ളൽ, തിരുവാതിരക്കളി, കോൽക്കളി തുടങ്ങിയവയും അരങ്ങേറാറുണ്ട്. തലപ്പുലത്തെ അന്യംനിന്നുപോയ കലാരൂപങ്ങളാണ് പള്ളിപ്പാന, ഓണക്കളി എന്നിവ. വേലൻ സമുദായക്കാരാണ് ഇവ നടത്തിയിരുന്നത്. പഞ്ചായത്തിലുൾപ്പെട്ട മുങ്ങുമലയിലെ അതി പ്രാചീന ശിലാഗുഹയും ഇഞ്ചോലിക്കാവിലെ പുരാതന ക്ഷേത്രവും വിനോദസഞ്ചാര പ്രാധാന്യമുള്ള സ്ഥലങ്ങളാണ്.



</doc>
<doc id="137151" url="https://ml.wikipedia.org/wiki?curid=137151" title="ബിഷപ്പ് മൂർ കോളജ്, മാവേലിക്കര">
ബിഷപ്പ് മൂർ കോളജ്, മാവേലിക്കര

ആലപ്പുഴജില്ലയിലെ മാവേലിക്കരയിൽ കല്ലുമല എന്ന സ്ഥലത്ത് സ്ഥിതി ചെയ്യുന്ന ഒരു കലാലയമാണ് ബിഷപ്പ് മൂർ കോളേജ്, മാവേലിക്കര. കേരള സർവ്വകലാശാലക്കു കീഴിൽ അഫിലിയേറ്റ് ചെയ്തിട്ടുള്ള ഒരു എയിഡഡ് കലാലയമാണിത്. സി.എസ്.ഐ. മധ്യകേരള മഹാ ഇടവകയുടെ ഉടമസ്ഥതയിലുള്ള ഈ കോളജ് 1964 ൽ ആരംഭിച്ചു. റവ. കെ. സി. മാത്യു ആയിരുന്നു ആദ്യ പ്രിൻസിപ്പൽ. 
ഇപ്പൊഴത്തെ പ്രിൻസിപ്പൽ ഡോ.ജേക്കബ്ബ് ചാണ്ടി.

കേരളത്തിലെ വിദ്യാഭ്യാസത്തിന്റെ ഉന്നമനത്തിന് പുതുതായി ജൂനിയർ കോളേജുകൾ തുടങ്ങേണ്ടത് അത്യാവശ്യമാണെന്ന കേരള സർക്കാരിന്റെ പരാമർശത്തിൽ നിന്നും പ്രചോദനം ഉൾക്കൊണ്ടാണ് സി.എസ്.ഐ സഭയുടെ അന്നത്തെ ബിഷപ്പായ റവ.എം.എം.ജോൺ മാവേലിക്കരയിൽ ഈ കലാലയം സ്ഥാപിക്കുന്നത്. തിരു-കൊച്ചിയുടെ നാലാമത്തെ ആംഗ്ലിക്കൻ ബിഷപ്പായ റവ. എഡ്വാർഡ്‌ ആൽഫ്രെഡ് ലിവിങ്ങ്സ്ടൻ മൂറിന്റെ സ്മരണാർത്ഥം ആണ് ഈ കലാലയം നാമകരണം ചെയ്യപ്പെട്ടിരിക്കുന്നത്. 1966-ൽ റെവ.ഇ.എ.ൽ. മൂറിന്റെ ശിഷ്യനും അന്നത്തെ മഹാരാഷ്ട്ര ഗവർണറും ആയിരുന്ന ഡോ. പി.വി. ചെറിയാനാണു ഈ കലാലയത്തിന്റെ ശിലാസ്ഥാപനം നടത്തിയത്.



1967ൽ ബിരുദം ആരംഭിച്ചു. 

1964ൽ ആരംഭിച്ചു. 1967ൽ ബിരുദം ആരംഭിച്ചു.




1967ൽ ബിരുദം ആരംഭിച്ചു.

1967ൽ ബിരുദം ആരംഭിച്ചു. 




1994ലാണ് ആരംഭിക്കുന്നത്. 2006 ൽ പൂർണ്ണമായും കമ്പ്യൂട്ടർവൽക്കരിച്ചു.
ബി.കോം ഫിനാൻസ്, ബി.കോം കമ്പ്യൂട്ടർ ആപ്ലിക്കേഷൻ കോഴ്സുകളുണ്ട്.





</doc>
<doc id="137178" url="https://ml.wikipedia.org/wiki?curid=137178" title="ദിവസം">
ദിവസം

ഭൂമി അതിന്റെ അച്ചുതണ്ടിൽ സ്വയം ഭ്രമണം ചെയ്യാനെടുക്കുന്ന സമയമാണ് ദിവസം, സമയം അളക്കാനുള്ള ഒരു ഏകകവുമാണിത്.‌ ഒരു ഭൗമദിനത്തിന്റെ ശരാശരി സമയം 86,400 സെക്കന്റുകൾ ആണ്. 1967 വരെ സമയത്തിന്റെ ചെറിയ അളവുകളായ മണിക്കൂർ, മിനുറ്റ്, സെക്കന്റ് എന്നിവ ഒരു ദിവസത്തിനെ ആസ്പദമാക്കിയായിരുന്നു നിർവചിച്ചിരുന്നത്.


</doc>
<doc id="137191" url="https://ml.wikipedia.org/wiki?curid=137191" title="832">
832

ഗ്രിഗോറിയൻ കാലഗണനാരീതി പ്രകാരമുള്ള, ഒൻപതാം നൂറ്റാണ്ടിലെ ഒരു അധിവർഷമായിരുന്നു 832, ഈ വർഷത്തിലെ പുതുവൽസരദിനം തിങ്കളാഴ്ച ആയിരുന്നു.

വാഴപ്പള്ളി ശാസനം കേരളത്തിൽ നിന്നു കണ്ടു കിട്ടിയിട്ടുള്ളതിൽ വെച്ച് ഏറ്റവും പഴയ ലിഖിതമാണ് എ. ഡി 832-ൽ ആണ് ഈ ശാസനം എഴുതപ്പെട്ടത് എന്നു വിശ്വസിക്കുന്നു. മഹോദയപുരം ആസ്ഥാനമാക്കി നാടുവാണിരുന്ന രാജാ രാജശേഖരന്റെ കാലത്തുള്ളതാണീശാസനം. ഇതാണ്‌ ഇതുവരെ കണ്ടെടുക്കപെട്ട, മലയാളത്തിന്റെ സ്വത്വഗുണങ്ങൾ കാണിക്കുന്ന ആദ്യത്തെ രേഖകൂടിയാണ് വാഴപ്പള്ളി മഹാദേവക്ഷേത്രാങ്കണത്തിൽ വെച്ച് എഴുതപ്പെട്ട ഈ ലിഖിതം .



</doc>
<doc id="137197" url="https://ml.wikipedia.org/wiki?curid=137197" title="എം.എൻ. ഗോവിന്ദൻ നായർ">
എം.എൻ. ഗോവിന്ദൻ നായർ

കേരളത്തിലെ കമ്മ്യൂണിസ്റ്റ്‌ പാർട്ടി യുടെ പ്രമുഖ നേതാക്കളിൽ ഒരാളായിരുന്നു 'എമ്മെൻ' എന്ന ചുരുക്ക പേരിൽ അറിയപ്പെട്ടിരുന്ന എം എൻ ഗോവിന്ദൻ നായർ(1910 - 1984). 

കമ്യൂണിസ്റ്റ് പാർട്ടി ഓഫ് ഇന്ത്യയുടെ സംസ്ഥാന സെക്രട്ടറി ആയിരുന്ന എം.എൻ. കേരളത്തിലെ കമ്മ്യൂണിസ്റ്റ്‌ പാർട്ടി കെട്ടിപ്പടുക്കുന്നതിൽ നിർണായകമായ പങ്കു വഹിച്ചിട്ടുണ്ട്‌. ഇ.എം.എസ്‌. നമ്പൂതിരിപ്പാടിന്റെ നേതൃത്വത്തിൽ കേരളത്തിൽ ആദ്യത്തെ കമ്മ്യൂണിസ്റ്റ്‌ സർക്കാറിനെ അധികാരത്തിലെത്തിക്കുന്നതിൽ അദ്ദേഹത്തിന്റെ സംഭാവന വലുതാണ്. ഗാന്ധിയനാകാൻ കേരളം വിട്ടുപോയ അദ്ദേഹം തിരിച്ചെത്തിയത്‌ കമ്മ്യൂണിസ്റ്റ്‌ പാർട്ടി പ്രവർത്തകൻ ആയിട്ടാണ്. കേരള ക്രുഷ്ചേവ് എന്നറിയപ്പെട്ടിരുന്ന അദ്ദേഹം ത്യാഗ നിർഭരമായ പ്രവർത്തനത്തിലൂടെ ജനഹൃദയങ്ങളിൽ സ്ഥാനം പിടിച്ച നേതാവാണ്‌. കമ്മ്യൂണിസ്റ്റ്‌ പാർട്ടി നിരോധിക്കപ്പെട്ടിരുന്ന കാലത്ത് ഒളിവിൽ പോയ അദ്ദേഹം പോലീസിന്റെ കണ്ണ് വെട്ടിച്ചു രക്ഷ പെടുന്നതിൽ അതീവ സമർഥ്നായിരുന്നതിനാൽ അദ്ദേഹത്തിന് പറക്കാൻ കഴിയും എന്ന് പോലും സാധാരണ ജനങ്ങൾ വിശ്വസിച്ചിരുന്നതായി ആദ്യകാല കമ്മ്യൂണിസ്റ്റ്‌ പാർട്ടി പ്രവർത്തകർ രേഖ പെടുത്തിയിട്ടുണ്ട്. കമ്മ്യൂണിസ്റ്റ്‌ പാർട്ടിയുടെ പിളർപ്പിനു ശേഷം കമ്മ്യൂണിസ്റ്റ്‌ പാർട്ടി ഓഫ് ഇന്ത്യയിലാണ് എം.എൻ. പ്രവർത്തിച്ചത്.

കേരള നിയമസഭയിലും ലോകസഭയിലും ഇദ്ദേഹം അംഗമായിരുന്നിട്ടുണ്ട്. നിരവധി പാവങ്ങൾക്ക് പ്രയോജനം ലഭിച്ച ലക്ഷംവീട് ഭവന പദ്ധതിയുടെ ഉപജ്ഞാതാവ് ഇദ്ദേഹമായിരുന്നു . 1967-ൽ പുറപ്പെടുവിച്ച കേരള ഭൂവിനിയോഗ ഓർഡർ കൂടാതെ കുട്ടികളെ നെൽകൃഷിയിലേയ്ക്ക് ആകർഷിക്കുന്നതിന് സ്‌കൂളുകൾ കേന്ദ്രീകരിച്ച് ഓണത്തിന് ഒരു പറ നെല്ല് എന്ന പദ്ധതിയും ഈ മന്ത്രിസഭയുടെ കാലത്താണ് ആരംഭിച്ചത്.

1967-ലെ നിയമസഭാ തിരഞ്ഞെടുപ്പിൽ പുനലൂർ നിന്നും 1971-ൽ ചടയമംഗലത്തുനിന്നും ഇദ്ദേഹം തിരഞ്ഞെടുക്കപ്പെടുകയുണ്ടായി. അച്യുതമേനോൻ മന്ത്രിസഭയിൽ 1970 ഒക്റ്റോബർ 4 മുതൽ 1977 മാർച്ച് 25 വരെ ഇദ്ദേഹം കൃഷി, ഗതാഗതം, വൈദ്യുതി, ഭവനം എന്നീ വകുപ്പുകളുടെ ചുമതല വഹിച്ചിരുന്നു.

അദ്ദേഹത്തെകുറിച്ചു കവി ഒ.എൻ.വി. കുറുപ്പ് ഈ വരികൾ എഴുതി




</doc>
<doc id="137201" url="https://ml.wikipedia.org/wiki?curid=137201" title="ഡിജിറ്റൽ ലൈബ്രറി">
ഡിജിറ്റൽ ലൈബ്രറി

ഡിജിറ്റൽ രൂപത്തിൽ വിവരങ്ങൾ സൂക്ഷിക്കുന്ന ഗ്രന്ഥശാലകളെയാണ് ഡിജിറ്റൽ ലൈബ്രറി എന്നു വിളിക്കുന്നത്. പരമ്പരാഗത ഗ്രന്ഥശാലകളെ അപേക്ഷിച്ച് ഡിജിറ്റൽ ലൈബ്രറികളിലെ വിവരങ്ങൾ കാലദേശഭേദമന്യേ ഒന്നിലധികം ആളുകൾക്ക് ഉപയോഗപ്പെടുത്താൻ കഴിയും. നമുക്കാവശ്യമായ വിവരങ്ങൾ എളുപ്പത്തിൽ കണ്ടെത്താൻ കഴിയുന്നു, വിവരങ്ങൾ സൂക്ഷിക്കാൻ വളരെക്കുറച്ച് സ്ഥലം മതിയാകും, കൂടുതൽ കാലം ഉപയോഗിക്കാൻ കഴിയും, കൂടുതൽ വ്യക്തതയോടെ പ്രമാണങ്ങളും ചിത്രങ്ങളും സൂക്ഷിക്കാൻ കഴിയും എന്നിവ ഡിജിറ്റൽ ലൈബ്രറികളുടെ പ്രധാന മേന്മകളാണ്. ഡിജിറ്റൽ ലൈബ്രറികൾ കടലാസുകളുടെ ഉപയോഗം വലിയതോതിൽ കുറക്കുന്നതിനാൽ അവയെ പ്രകൃതിസൗഹൃദമായി കണക്കാക്കാം.
ഡിജിറ്റൽ സാങ്കേതികവിദ്യ പ്രയോജനപ്പെടുത്തി പ്രവർത്തിക്കുന്ന ലൈബ്രറി. കംപ്യൂട്ടറുകളിൽ സംഭരിക്കപ്പെടുന്ന വിവരം നെറ്റ് വർക്കുകൾവഴി ഉപഭോക്താവിനു ലഭിക്കുന്ന സംവിധാനമാണിത്. വിവരസാങ്കേതികവിദ്യാരംഗത്തെ അഭൂതപൂർവമായ നേട്ടങ്ങളുടെ ഫലമായാണ് ഡിജിറ്റൽ ലൈബ്രറി എന്ന സങ്കല്പം യാഥാർഥ്യമായിത്തീർന്നത്. വരും തലമുറയ്ക്കുവേണ്ടി വിവരങ്ങൾ അച്ചടിച്ചു സൂക്ഷിക്കുന്ന പഴയ സമ്പ്രദായത്തിൽ നിന്നും വ്യത്യസ്തമായി വിവിധ രീതിയിലുള്ള ഇലക്ട്രോണിക് മാധ്യമങ്ങളിൽ ശേഖരിച്ചു സൂക്ഷിക്കേണ്ട വിവരങ്ങൾ സഞ്ചയിക്കുകയാണ് ഇതിൽ ചെയ്യുന്നത്. ഇതിനായി സ്റ്റോറേജ് ഏരിയ നെറ്റ് വർക്ക് (SAN), നെറ്റ് വർക്ക് സ്റ്റോറേജ് യൂണിറ്റുകൾ (NSU) തുടങ്ങിയ ഡേറ്റാ സംഭരണ സാങ്കേതികവിദ്യകൾ പ്രയോജനപ്പെടുത്തുന്നു. ഒട്ടേറെ വിവരങ്ങൾ ഇലക്ട്രോണിക് ശേഖര മാധ്യമങ്ങളിൽ സൂക്ഷിച്ച് സംഭരിക്കാനും ആവശ്യമുള്ളപ്പോൾ യഥോചിതം വളരെ വേഗം വിതരണം ചെയ്യാനും ഈ സംവിധാനം അത്യന്തം പ്രയോജനപ്രദമാണ്.
സാമ്പ്രദായികരീതിയിലുള്ള ഗ്രന്ഥശാലകൾക്കുപകരം ആധുനിക സജ്ജീകരണങ്ങളും സാങ്കേതികവിദ്യയും ഉപയോഗിച്ചു പ്രാവർത്തികമാക്കാവുന്ന ഒരു ലൈബ്രറി സംവിധാനത്തെക്കുറിച്ച് ആദ്യമായി പരാമർശിച്ചു കാണുന്നത് 'സയൻസ് ഫിക്ഷൻ' എന്ന പേരിലറിയപ്പെടുന്ന ശാസ്ത്ര നോവലുകളിലാണ്. വി. ബുഷ് ('അസ് വി മെ തിങ്ക്', ദി അത് ലാന്റിക് മന്ത്ലി, 176 (1), പേ. 101-8, 1945), ജെ. സി. ആർ. ലിക്ക്ലിഡെർ ('ലൈബ്രറീസ് ഒഫ് ദ് ഫ്യൂച്ചെർ', കേംബ്രിഡ്ജ് (മസാച്യുസെറ്റ്സ്), എം.ഐ.ടി. പ്രസ്, 1965) തുടങ്ങിയവർ ഹൈപ്പെർടെക്സ്റ്റ് , ഹൈപ്പെർലിങ്ക് , നെറ്റ് വർക്കിങ് എന്നിവ ഉപയോഗിച്ച് ക്രമീകരിക്കുന്ന വിവരം യഥാസൗകര്യം ഉപയോക്താവിന് ലഭ്യമാക്കാനുള്ള സംവിധാനത്തിന്റെ പ്രയോജനം മനസ്സിലാക്കി, അത്തരത്തിലൊരു ക്രമീകരണത്തിന്റെ ആവശ്യകതയെക്കുറിച്ച് ലേഖനങ്ങൾ 1960-കളിൽ പ്രസിദ്ധീകരിച്ചു തുടങ്ങിയിരുന്നു. ഇതിനെത്തുടർന്ന് 1970-ൽ യു. എസ്സിലെ ഇല്ലിനോയി സർവകലാശാലയിലെ മൈക്കെൽ മിച്ചെൽ ഹർട്ട് ആണ് പ്രഥമ ഡിജിറ്റൽ ലൈബ്രറിക്ക് രൂപം നൽകിയത്.

1970-കളിൽ പേഴ്സണൽ കംപ്യൂട്ടറുകളുടെ ആവിർഭാവത്തിനു മുൻപ് ടൈംഷെയറിങ് രീതിയിൽ മെയിൻഫ്രെയിം കംപ്യൂട്ടറുകളിലാണ് ഉപയോക്താക്കൾ തങ്ങൾക്കാവശ്യമുള്ള പ്രോഗ്രാമുകൾ പ്രക്രിയാവിധേയം (processing) ആക്കിയിരുന്നത്. ഓരോ ഉപയോക്താവിനും നിജപ്പെടുത്തുന്ന സമയം നിശ്ചിത തുക മുടക്കി ഉപയോഗിക്കാവുന്ന രീതിയിലായിരുന്നു ടൈംഷെയറിങ് പ്രാവർത്തികമാക്കിയിരുന്നത്. ഇത്തരം സാഹചര്യത്തിലാണ് ഇല്ലിനോയി സർവകലാശാലയുടെ സഹായസഹകരണങ്ങളോടെ ലോകത്തിലെ പ്രഥമ ഡിജിറ്റൽ ലൈബ്രറിക്ക് ഹർട്ട് 1971-ൽ രൂപം നൽകിയത്. ഇദ്ദേഹം ടൈപ്പ് ചെയ്തു രൂപം നൽകിയ ആദ്യത്തെ ഇലക്ട്രോണിക് പുസ്തകമാണ് ദി യു. എസ്. ഡിക്ളറേഷൻ ഒഫ് ഇൻഡിപ്പെൻഡെൻസ്. ഈ സംരംഭത്തിന് 'പ്രോജക്റ്റ് ഗുട്ടെൻബെർഗ്' എന്ന പേരും നൽകുകയുണ്ടായി. 6,000-ലേറെ പുസ്തകങ്ങളുടെ ഇലക്ട്രോണിക് പതിപ്പുകൾ ഗുട്ടൻബെർഗ് ഡിജിറ്റൽ ലൈബ്രറി ആവശ്യക്കാർക്ക് ഇന്റർനെറ്റിലൂടെ ഇപ്പോൾ (2003-ൽ) ലഭ്യമാക്കുന്നുണ്ട്. 1992-ൽ യാദൃച്ഛികമായി രൂപംകൊണ്ട ഒരാശയമാണ് 'ജേർണൽ സ്റ്റോറേജ് പ്രോജക്റ്റ്' എന്ന പേരിലറിയപ്പെടുന്ന JSTOR ഡിജിറ്റൽ ലൈബ്രറി. മെലെൻ ഫൗണ്ടേഷന്റെ സാമ്പത്തിക സഹായത്തോടെ 1995-ൽ മിഷിഗൻ സർവകലാശാലയിൽ ലാഭേച്ഛ കൂടാതെ പ്രവർത്തിക്കൂന്ന രീതിയിൽ JSTOR സ്ഥാപിക്കപ്പെട്ടു. 1991-93 കാലയളവിൽ 'ഡിജിറ്റൽ ലൈബ്രറി' എന്ന സംജ്ഞയ്ക്കു വേണ്ടത്ര അംഗീകാരവും ലഭിച്ചു. തുടർന്ന് പൊതുആവശ്യങ്ങൾക്കായുള്ള ലൈബ്രറികൾ, ഡേറ്റാബേസുകൾ, നെറ്റ് വർക്കുകൾ എന്നിവയ്ക്ക് സഹായമെന്നോണം യു.എസ്. ഫെഡറൽ സംസ്ഥാനങ്ങളെ കേന്ദ്രമാക്കി പ്രവർത്തിക്കുന്ന നിരവധി ഇലക്ട്രോണിക് ലൈബ്രറികൾ സ്ഥാപിക്കാനായി. 1993-ൽ യു. എസ്സിൽ ഇലക്ട്രോണിക് ലൈബ്രറി നിയമം (.626) പാസാക്കപ്പെട്ടു.

1994-ൽ യു. എസ്സിൽ ഡിജിറ്റൽ ലൈബ്രറി പ്രോഗ്രാമിന് തുടക്കം കുറിച്ചു. 60 ദശലക്ഷം ഡോളർ നീക്കിവയ്ക്കപ്പെട്ട പ്രസ്തുത പദ്ധതിയിലൂടെ കോൺഗ്രസ് ലൈബ്രറിയിലെ 200 ഗ്രന്ഥശേഖരങ്ങളേയും (ഏകദേശം അഞ്ച് ദശലക്ഷം ഇനങ്ങൾ) 2000-മാണ്ടോടെ ഡിജിറ്റൽ രൂപത്തിലാക്കാൻ ലക്ഷ്യമിട്ടു. ഇതേവർഷം തന്നെ യു. എസ്സിലെ നാഷണൽ സയൻസ് ഫൗണ്ടേഷൻ, ഡർപ (ഡിഫൻസ് അഡ്വാൻസ്ഡ് റീസേർച്ച് പ്രോജക്റ്റ്സ് ഏജൻസി), നാസാ എന്നീ സംഘടനങ്ങളുടെ സഹകരണത്തോടെ 'ഡിജിറ്റൽ ലൈബ്രറീസ് ഇനിഷ്യേറ്റീവ്' (DLI) എന്ന ചതുർവത്സര പദ്ധതിക്ക് രൂപംനൽകി. കാർനീഗി മെലൺ സർവകലാശാലയിലെ ഡിജിറ്റൽ വിഡിയൊ ലൈബ്രറി, ഇല്ലിനോയി സർവകലാശാലയിലെ എൻജിനീയറിങ് ശാസ്ത്രങ്ങൾക്ക് മുൻഗണന നൽകുന്ന ഡിജിറ്റൽ ലൈബ്രറി, മിഷിഗൻ സർവകലാശാലയിലെ ഭൗമശാസ്ത്രത്തിനും ബഹിരാകാശശാസ്ത്രത്തിനും പ്രാധാന്യം നൽകുന്ന ഡിജിറ്റൽ ലൈബ്രറി എന്നിവയെക്കൂടി ഉൾപ്പെടുത്തിക്കൊണ്ട് യു. എസ്സിലെ ഗ്രന്ഥശാലകൾ, വാർത്താവിനിമയ കോർപ്പറേഷനുകൾ, പുസ്തക പ്രസാധകർ, സർവകലാശാലകൾ എന്നിവ ചേർന്ന് നടത്തുന്ന കൂട്ടായ പ്രവർത്തനങ്ങൾക്ക് ഇതു വഴിയൊരുക്കി.

ഇതിന്റെ ഒന്നാം ഘട്ടത്തിൽ (1994-98) വ്യത്യസ്ത മേഖലകളിലായി ആറ് പ്രധാന സർവകലാശാലാ പദ്ധതികൾക്കു തുടക്കമിട്ടു. സാങ്കേതികവിദ്യ മെച്ചപ്പെടുന്നതോടൊപ്പം ഹ്യൂമാനിറ്റീസ്, ആർട്ട്സ് എന്നിവയിലും വികസന ലക്ഷ്യത്തിനായി ഡിജിറ്റൽ ലൈബ്രറികളുടെ സംവിധാന ക്രമീകരണങ്ങൾ ആസൂത്രണം ചെയ്യപ്പെട്ടു. ഡിജിറ്റൽ ലൈബ്രറിയുടെ രണ്ടാം ഘട്ട വികസനം (1998-)സാങ്കേതികവിദ്യയെ അപേക്ഷിച്ച് 'ഇൻഫർമേഷൻ ലൈഫ് സൈക്കിളി'ലെ ഗവേഷണത്തിനാണ് പ്രാധാന്യം നൽകിയത്. ക്രമേണ യു. കെ., ഫ്രാൻസ്, ജർമനി, സിംഗപ്പൂർ, ജപ്പാൻ തുടങ്ങിയ രാജ്യങ്ങളിലും ഡിജിറ്റൽ ലൈബ്രറികൾ വ്യാപകമാകാൻ തുടങ്ങി.

ഒപ്റ്റിക്കൽ സ്കാനർ, ഡിജിറ്റൈസർ തുടങ്ങിയ ഇലക്ട്രോണിക് ഉപകരണങ്ങൾ വഴി പുസ്തകങ്ങൾ, ജേർണലുകൾ, ഇതര മാധ്യമങ്ങളിലെ വിവരങ്ങൾ, ചിത്രങ്ങൾ, അൽഗോരിഥങ്ങൾ, കംപ്യൂട്ടർ പ്രോഗ്രാമുകൾ, തൽസമയ ഡേറ്റകൾ എന്നിവയെല്ലാം ഡിജിറ്റൽ രൂപത്തിലേക്ക് പരിവർത്തനം ചെയ്ത് അനുയോജ്യമായ SAN,NSU മാധ്യമങ്ങളിൽ സംഭരിച്ചുവയ്ക്കപ്പെടുന്നു. ഒരിക്കൽ ക്രമീകരിക്കപ്പെട്ട ഡിജിറ്റൽ ഡോക്കുമെന്റിലെ ഉള്ളടക്കത്തെ ഉപയോക്താവിന് ഏതു രീതിയിലും ക്രമീകരിച്ച് പ്രദർശിപ്പിച്ച് വായിക്കാനാവും. ഇലക്ട്രോണിക് ബുക്കിലെ വിവരങ്ങൾ പുസ്തകത്തിലെ പേജ് രൂപത്തിൽ മോണിറ്റർ സ്ക്രീനിൽ പ്രദർശിപ്പിക്കാനും അവയെ കംപ്യൂട്ടറിലെ ഫയൽ ആയി രൂപാന്തരപ്പെടുത്തി ഉപയോക്താവിന് ഡോക്കുമെന്റ് മാതൃകയിൽ ലഭ്യമാക്കാനും ഇതു സഹായകമാകുന്നു. പഴയ ഡോക്കുമെന്റിനെ എഡിറ്റു ചെയ്ത് പുതിയവ തയ്യാറാക്കാനും നിശ്ചിത കീവേഡ് (keyword) കണ്ടുപിടിക്കാനുള്ള സേർച്ചിങ് നടത്താനും ഫയൽ രീതിയിലുള്ള പ്രവർത്തനം ആവശ്യമാണ്. ഡോക്കുമെന്റിലെ നിശ്ചിത പദങ്ങളുടേയും ഭാഗങ്ങളുടേയും വിശദീകരണത്തിനായി ഉപയോക്താവിന്റെ ശ്രദ്ധയെ ഡോക്കുമെന്റിൽ ഒരിടത്തു നിന്നു മറ്റൊരിടത്തേക്കോ മറ്റൊരു ഡോക്കുമെന്റിലേക്കോ തിരിച്ചുവിടാനായി ഹൈപ്പെർടെക്സ്റ്റ്, ഹൈപ്പെർലിങ്ക് സങ്കേതങ്ങൾ ക്രമീകരിച്ചിരിക്കുന്നു.

ഇത്തരത്തിൽ ഡേറ്റ മുഴുവനും ഡിജിറ്റൽ രൂപത്തിൽ ചിട്ടപ്പെടുത്തുന്നതോടൊപ്പം കാറ്റലോഗും ഡിജിറ്റൽ രീതിയിൽ ക്രമപ്പെടുത്തുന്നു. ഇതുകൊണ്ട് ഡിജിറ്റൽ ലൈബ്രറിയുമായി ഇന്റർനെറ്റിലൂടെയോ ഇതര നെറ്റ് വർക്ക് സംവിധാനത്തിലൂടെയോ ഉപയോക്താവ് ബന്ധപ്പെടുമ്പോൾ അയാൾക്ക് കാറ്റലോഗും വിവര ഡേറ്റയും ഒരേ തരത്തിൽ ഉപയോഗിക്കാൻ കഴിയുന്നു. കാറ്റലോഗ് നോക്കി തനിക്ക് ആവശ്യമുള്ള ഡോക്കുമെന്റ്/ഇലക്ട്രോണിക് പുസ്തകം തിരഞ്ഞെടുത്തശേഷം പ്രസ്തുത പേജോ താൻ കാണാനാഗ്രഹിക്കുന്ന ടെക്സ്റ്റ്/ചിത്രം ഗ്രാഫിക്സ് എന്നിവയോ യഥാക്രമം ഇലക്ട്രോണിക് ബുക്ക് റീഡറിലോ ടെർമിനൽ സ്ക്രീനിലോ പ്രദർശിപ്പിക്കുന്നു.
ഉപയോക്താവ് വിവരങ്ങൾ ലഭ്യമാക്കാൻ ആവശ്യപ്പെടുന്നത് ക്വറി(query)കളിലൂടെയാണ്. കഴിഞ്ഞ ഒരുവർഷത്തിനുള്ളിൽ ദ് ടൈംസ് (ലണ്ടൻ) പത്രത്തിൽ പ്രസിദ്ധീകരിച്ച ഒരു ശാസ്ത്രജ്ഞന്റെ ചിത്രം, ഒരു ചലച്ചിത്രത്തിലെ ഒരു പ്രത്യേക ഷോട്ട്, നിർദിഷ്ട ഗാനം തുടങ്ങി ഡേറ്റാബേസിൽ സജ്ജീകരിക്കപ്പെട്ടിട്ടുള്ള ഏതു വിഷയത്തെ സംബന്ധിച്ചും ക്വറികൾ രൂപാന്തരപ്പെടുത്താവുന്നതാണ്. ഇതിന് ഡിജിറ്റൽ ലൈബ്രറിയിലെ കീവേഡ് സംവിധാനം പ്രയോജനകരമാണ്. ശാസ്ത്ര വിഷയങ്ങൾക്ക് മുൻതൂക്കം നൽകുന്ന ഡിജിറ്റൽ ലൈബ്രറികളിലെ 'സെമാന്റിക് ഇൻഡക്സ്' സംവിധാനം മറ്റൊരു ഗുണമേന്മയാണ്. സമാനമായ അർഥം വഹിക്കുന്ന കീവേഡുകളെ ഒന്നിച്ചു ക്രമപ്പെടുത്തുന്ന രീതിയാണിത്. സമാന പദങ്ങളുള്ള ഡോക്കുമെന്റുകളിൽ ഉപയോക്താവിന് ആവശ്യമുള്ള വിവരങ്ങൾ അടങ്ങിയിരിക്കാറുണ്ട്. സേർച്ചിലൂടെ ഇവകൂടി ലഭ്യമാക്കാൻ സെമാന്റിക് ഇൻഡക്സ് സഹായിക്കുന്നു.

ഡേറ്റാബേസിലെ ഓരോ ഡോക്കുമെന്റിനേയും 10-15 കീവേഡുകളെ അടിസ്ഥാനമാക്കി വർഗീകരിച്ച് ആദ്യമായി ഡോക്കുമെന്റിന്റെ പ്രധാന വിഷയം കണ്ടെത്തുന്നു. തുടർന്ന് ഒന്നിച്ചു വരാറുള്ള കീവേഡുകൾ ഏതെല്ലാമാണെന്ന് ഒരു സൂപ്പർകംപ്യൂട്ടറിന്റെ സഹായത്തോടെ കണ്ടുപിടിക്കുന്നു. ഇതിനുശേഷം ഇത്തരത്തിലുള്ള കീവേഡ് സമൂഹങ്ങളെ ആസ്പദമാക്കി സെമാന്റിക് ഇൻഡക്സിന് രൂപംനൽകുന്നു.

സാധാരണ ലൈബ്രറികളിലെപ്പോലെ ഡിജിറ്റൽ ലൈബ്രറിയിൽ വിവിധ തരം മാധ്യമങ്ങളിലെ ഡേറ്റ സംഭരിച്ചു വയ്ക്കാം. ഒരുദാഹരണം: സാന്റാ ബാർബറായിലുള്ള കാലിഫോർണിയ സർവകലാശാലയിലെ അലക്സാൻഡ്രിയ ഡിജിറ്റൽ ലൈബ്രറിയിൽ ഭൂപടങ്ങൾ, ഉപഗ്രഹ ചിത്രങ്ങൾ, ഭൂകമ്പ സംബന്ധമായ ഡേറ്റ, സ്പേസ് ഷട്ടിലിലൂടെ ലഭ്യമാകുന്ന വർണചിത്രങ്ങൾ തുടങ്ങിയവ സംഭരിച്ചുവയ്ക്കപ്പെട്ടിരിക്കുന്നു. ഇന്റർനെറ്റിലൂടെ ഉപയോക്താകൾക്ക് ഇവയെ നോക്കിക്കാണാൻ സാധിക്കുന്നു.

പൊതുവിഷയങ്ങളെ കൂടാതെ നിർദിഷ്ട വിഷയത്തിൽ മാത്രം ശ്രദ്ധ കേന്ദ്രീകരിക്കുന്ന ഡിജിറ്റൽ ലൈബ്രറികളും ഇന്നു നിലവിലുണ്ട്. വില്യം ഷെയ്ക്സ്പിയറുടെ കൃതികൾക്കായി വാഷിങ്ടൺ ഡിസിയിൽ ക്രമപ്പെടുത്തിയ ഫോൾജെർ ഷെയ്ക്സ്പിയർ ലൈബ്രറി ഈ സമ്പ്രദായത്തിന് നല്ലൊരുദാഹരണമാണ്.
ഏറ്റവും പുതിയ വിവരങ്ങൾ ദ്രുതഗതിയിൽ ലഭ്യമാക്കാനുള്ള സൗകര്യം, അന്ധന്മാർക്ക് ആവശ്യമായ വിവരങ്ങൾ അടങ്ങിയ ഡിജിറ്റൽ ഡോക്കുമെന്റുകൾ കംപ്യൂട്ടറൈസ്ഡ് സ്പീച്ച് സിന്തസൈസറുകളിലൂടെ സ്വചാലിത രീതിയിൽ വായിച്ചു കേൾപ്പിക്കാനുള്ള സംവിധാനം എന്നിവ ഡിജിറ്റൽ ലൈബ്രറികളുടെ ഗുണമേന്മകളായിപ്പറയാം. ഇന്റർനെറ്റ്, ഇൻട്രാനെറ്റ് സൗകര്യത്തിലൂടെ ആഗോള ലൈബ്രറി എന്ന സങ്കല്പത്തിന് രൂപംനൽകാനും ഡിജിറ്റൽ ലൈബ്രറികൾക്കു കഴിയും. പുതിയ വ്യവസായ സംരംഭങ്ങൾ ആരംഭിക്കാനും ഡിജിറ്റൽ ലൈബ്രറികൾ ഇടയാക്കിയിട്ടുണ്ട്. വെബ് പേജുകളിലെ പരസ്യങ്ങൾ ഇതിനുദാഹരണമായി പറയാം.

ഡിജിറ്റൽ ലൈബ്രറികൾ നിയമപരവും സാമുദായികവും സാമ്പത്തികവുമായ പല പ്രശ്നങ്ങളും സൃഷ്ടിക്കുന്നുണ്ട്. ഇവയിൽ ഏറ്റവും ശ്രദ്ധേയമായത് പകർപ്പവകാശവുമായി ബന്ധപ്പെട്ടവയാണ്. ഒരു ഡിജിറ്റൽ ഡോക്കുമെന്റിന്റെ എത്ര പകർപ്പുകൾ വേണമെങ്കിലും വളരെ വേഗം തയ്യാറാക്കാമെന്നതിനാൽ ഒരേ ഡോക്കുമെന്റിനെ പലർക്കും ഒരേ സമയം തന്നെ വീക്ഷിക്കാൻ സാധിക്കുന്നു. സാധാരണ പുസ്തകങ്ങളുടെ രചയിതാവിന് നൽകുന്നതുപോലെ ഡിജിറ്റൽ ഡോക്കുമെന്റിന്റെ ഉടമയ്ക്കുള്ള റോയൽറ്റി നൽകാൻ ഉപകരിക്കുന്ന നിയമവ്യവസ്ഥകളൊന്നും തന്നെ കാര്യക്ഷമമായി ആസൂത്രണം ചെയ്യപ്പെട്ടിട്ടില്ല. അതുപോലെ ഡിജിറ്റൽ ഡോക്കുമെന്റുകളെ വളരെ വേഗം എഡിറ്റു ചെയ്ത് മാറ്റാനാവുമെന്നതുകൊണ്ട് ഒരു ഡിജിറ്റൽ ഡോക്കുമെന്റിന്റെ സത്യാവസ്ഥവിലയിരുത്താനും പ്രയാസമാണ്.

ലൈബ്രറിയിലെ ഡേറ്റാബേസിൽ ഡിജിറ്റൽ രീതിയിൽ വിവരം ശേഖരിക്കാനുള്ള വിഭവശേഷി ലഭ്യമാക്കുന്നതാണ് മറ്റൊരു പ്രശ്നം. മിക്ക ലൈബ്രറികൾക്കും ഇതിനാവശ്യമായ പണം കണ്ടെത്താനാവില്ല. ഭാഗികമായി ഡിജിറ്റൈസേഷൻ നടപ്പാക്കുന്നുവെങ്കിൽ ഡിജിറ്റൈസ് ചെയ്യപ്പെടാത്ത വിവരങ്ങൾ ഉപയോക്താകൾക്ക് ലഭിക്കാതെ വരുന്നു. ഇതിനൊരു പരിഹാരമായി പല പ്രമുഖ ആനുകാലിക പ്രസാധകരും സിഡി റോം/വെബ്സൈറ്റ് മാധ്യമങ്ങളിലൂടെയും തങ്ങളുടെ പ്രസിദ്ധീകരണങ്ങൾ ലഭ്യമാക്കാൻ തുടങ്ങിയിട്ടുണ്ട്.

വ്യത്യസ്ത ഭാഷകളിലെ ഡോക്കുമെന്റുകളെ തമ്മിൽ പൊരുത്തപ്പെടുത്തിക്കൊണ്ടു പോകുന്നതും സങ്കീർണതയ്ക്കു കാരണമാകാറുണ്ട് http (Hyper Text Transfer Protocol), IP (Internet Protocol), Z39.50 (Information Retrieval Service Definition and Protocol Specification for Library Applications) മുതലായ പ്രോട്ടൊകോളുകൾ, SGML (Standard Generalized Markup Language), XML (eXtensible Markup Language) പോലുള്ള മാർക്കപ്പ് സംവിധാനങ്ങൾ JPEG (Joint Photographic Experts Group), MPEG(Moving Picture Experts Group) തുടങ്ങിയ ഇമേജ് കംപ്രഷൻ രീതികൾ, Unicode സമ്പ്രദായം മുതലായവ ഒരു പരിധി വരെ ഇത്തരം പ്രശ്നങ്ങൾക്ക് പരിഹാരമുണ്ടാക്കാൻ പര്യാപ്തമായിട്ടുണ്ട്.

പുസ്തകരൂപത്തിലല്ലാത്ത ഡോക്കുമെന്റുകൾ, വിഡിയൊ, സംഭാഷണം, ഗ്രാഫിക്സ് മുതലായവ മൾട്ടിമീഡിയ അടിസ്ഥാനമാക്കി അനുയോജ്യമായി ക്രമീകരിച്ച്, ഡേറ്റാബേസ് രൂപീകരിക്കുന്നതിനുള്ള നവീന രീതികൾ പരീക്ഷിച്ചു വരുന്നുണ്ട്. സ്പീച്ച് റെക്കഗ്നിഷൻ പ്രക്രിയ വളരെ മെച്ചപ്പെട്ടതായാൽ മാത്രമേ സംഭാഷണ ഡേറ്റ വേഗം വീണ്ടെടുക്കാൻ കഴിയുകയുള്ളൂ. വിഡിയൊയിൽ ഒരു പ്രതിബിംബത്തെ മറ്റൊന്നുമായി താരതമ്യപ്പെടുത്തിയാണ് ക്രമീകരിക്കാറുള്ളത്. തന്മൂലം ഒരു നിശ്ചിത പ്രതിബിംബത്തെ ഇമേജ് സേർച്ചിങ്ങിലൂടെ കണ്ടെത്താൻ സങ്കീർണമായ സംവിധാനങ്ങൾ ഉപയോഗിക്കേണ്ടിവരുന്നു.

ഡിജിറ്റൽ ലൈബ്രറികളുടെ പൂർണമായ വികസനത്തിന് ലൈബ്രറി സയൻസ്, വിവരസാങ്കേതികവിദ്യ, കംപ്യൂട്ടർ സയൻസ് എന്നീ മേഖലകളിലെ ശാസ്ത്രജ്ഞരുടെ കൂട്ടായ പ്രവർത്തനം അനിവാര്യമാണ്. ശൈശവ ദശയിലാണെങ്കിലും ഡിജിറ്റൽ ലൈബ്രറികൾ വിദ്യാഭ്യാസ-വിവരസാങ്കേതിക രംഗങ്ങളിൽ ചെലുത്തി വരുന്ന സ്വാധീനം വിലപ്പെട്ടതാണ്. ലോകത്തെ ഏതു മികച്ച ഡിജിറ്റൽ ലൈബ്രറിയുമായും നിമിഷങ്ങൾ കൊണ്ട് ബന്ധപ്പെടുന്നതിനും വിവരങ്ങൾ കൈമാറുന്നതിനും സാധിക്കുമെന്നതിനാൽ ഡിജിറ്റൽ ലൈബ്രറികൾ സർവകലാശാലകൾക്കും സാങ്കേതിക വിദ്യാഭ്യാസ സ്ഥാപനങ്ങൾക്കും വലിയൊരു അനുഗ്രഹമായിരിക്കും. 


</doc>
<doc id="137213" url="https://ml.wikipedia.org/wiki?curid=137213" title="ഐക്കരനാട് ഗ്രാമപഞ്ചായത്ത്">
ഐക്കരനാട് ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിലാണ് ഐക്കരനാട് നോർത്തും, പട്ടിമറ്റം വില്ലേജിന്റെ ഏതാനും ഭാഗവും ഉൾപ്പെടുന്ന 25.65 ചതുരശ്ര കിലോമീറ്റർ വിസ്തീർണ്ണമുള്ള ഐക്കരനാട് പഞ്ചായത്ത് സ്ഥിതി ചെയ്യുന്നത്. 




</doc>
<doc id="137214" url="https://ml.wikipedia.org/wiki?curid=137214" title="മകൾക്ക്">
മകൾക്ക്

ജയരാജ് സംവിധാനം നിർവഹിച്ച് 2005പുറത്തിറങ്ങിയ മലയാളം ചലച്ചിത്രമാണ് മകൾക്ക് .
ഇതിലെ ഗാനങ്ങൾക്ക് ഈണം പകർന്നിരുന്നത് രമേഷ് നാരായൺ ആണ്. ഗാനങ്ങൾ ആലപിച്ചത് ഗായത്രി അശോകൻ, അദ്നാൻ സമി എന്നിവരാണ്


</doc>
<doc id="137215" url="https://ml.wikipedia.org/wiki?curid=137215" title="ആമ്പല്ലൂർ ഗ്രാമപഞ്ചായത്ത്">
ആമ്പല്ലൂർ ഗ്രാമപഞ്ചായത്ത്

എറണാകുളം ജില്ലയിലെ കണയന്നൂർ താലൂക്കിൽ മുളന്തുരുത്തി ബ്ലോക്കിൽ ആമ്പല്ലൂർ, കീച്ചേരി, കുലയറ്റിക്കര എന്നീ വില്ലേജുകൾ ഉൾപ്പെടുന്ന ഗ്രാമ പഞ്ചായത്താണ് 22.6 ച.കി.മീ വിസ്തീർണ്ണമുള്ള ആമ്പല്ലൂർ പഞ്ചായത്ത്. 




</doc>
<doc id="137217" url="https://ml.wikipedia.org/wiki?curid=137217" title="ആരക്കുഴ ഗ്രാമപഞ്ചായത്ത്">
ആരക്കുഴ ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ മൂവാറ്റുപുഴ ബ്ളോക്ക് പരിധിയിൽ ആരക്കുഴ, മാറാടി വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 29.31 ചതുരശ്ര കിലോമീറ്റർ വിസ്തീർണ്ണമുള്ള ആരക്കുഴ ഗ്രാമപഞ്ചായത്ത്. 




</doc>
<doc id="137219" url="https://ml.wikipedia.org/wiki?curid=137219" title="അശമന്നൂർ ഗ്രാമപഞ്ചായത്ത്">
അശമന്നൂർ ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ കൂവപ്പടി ബ്ളോക്കിൽ അശമന്നൂർ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 21.27 ചതുരശ്ര കിലോമീറ്റർ വിസ്തീർണ്ണമുള്ള അശമന്നൂർ ഗ്രാമപഞ്ചായത്ത്. 




</doc>
<doc id="137220" url="https://ml.wikipedia.org/wiki?curid=137220" title="ആവോലി ഗ്രാമപഞ്ചായത്ത്">
ആവോലി ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ. മൂവാറ്റുപുഴ ബ്ളോക്കിൽ മൂവാറ്റുപുഴ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 18.6 ചതുരശ്ര കിലോമീറ്റർ വിസ്തീർണ്ണമുള്ള ആവോലി ഗ്രാമപഞ്ചായത്ത്. 





</doc>
<doc id="137222" url="https://ml.wikipedia.org/wiki?curid=137222" title="ചെല്ലാനം ഗ്രാമപഞ്ചായത്ത്">
ചെല്ലാനം ഗ്രാമപഞ്ചായത്ത്

എറണാകുളം ജില്ലയിലെ കൊച്ചി താലൂക്കിൽ പള്ളുരുത്തി ബ്ളോക്കിൽ ചെല്ലാനം, കുമ്പളങ്ങി, പള്ളുരുത്തി വില്ലേജ് പരിധിയിൽ വരുന്ന ഗ്രാമപഞ്ചായത്താണ് 19.37 ചതുരശ്ര കിലോമീറ്റർ വിസ്തീർണ്ണമുള്ള ചെല്ലാനം ഗ്രാമപഞ്ചായത്ത്. 




</doc>
<doc id="137224" url="https://ml.wikipedia.org/wiki?curid=137224" title="എടയ്ക്കാട്ടുവയൽ ഗ്രാമപഞ്ചായത്ത്">
എടയ്ക്കാട്ടുവയൽ ഗ്രാമപഞ്ചായത്ത്

എറണാകുളം ജില്ലയിൽ കണയന്നൂർ താലൂക്കിൽ മുളന്തുരുത്തി ബ്ളോക്കിലാണ് 26.28 ച.കി.മീ. വിസ്തീർണ്ണമുള്ള എടയ്ക്കാട്ടുവയൽ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="137225" url="https://ml.wikipedia.org/wiki?curid=137225" title="എടത്തല ഗ്രാമപഞ്ചായത്ത്">
എടത്തല ഗ്രാമപഞ്ചായത്ത്

എറണാകുളം ജില്ലയിലെ ആലുവ താലൂക്കിൽ വാഴക്കുളം ബ്ലോക്കിൽ ഉൾപ്പെടുന്നതാണ് 15.98 ചതുരശ്രകിലോമീറ്റർ വിസ്തീർണ്ണമുള്ള എടത്തല ഗ്രാമപഞ്ചായത്ത്.
ഏകദേശം 300 കൊല്ലം മുമ്പ് ജനങ്ങളെ സംഘടിപ്പിച്ച് ഇടപ്പള്ളി രാജാവിനെ കളത്തിൽ കർത്താവ് നേരിട്ട് യുദ്ധം ചെയ്ത സ്ഥലമാണ് പടമറ്റം. ഇന്ത്യൻ നാവികസേനയുടെ തെക്കെ ഇന്ത്യയിലെ ആയുധസംഭരണി പടമറ്റത്തോടു ചേർന്ന സ്ഥലത്താണ് സ്ഥിതി ചെയ്യുന്നത്. 172 വർഷം മുമ്പ് സ്ഥാപിച്ച പേങ്ങാട്ടുശ്ശേരി പള്ളിയും അക്കാലത്തുതന്നെ നിർമ്മിച്ച കുഴിവേലിപ്പടി പള്ളിയും മുസ്ളീം സമുദായത്തിന്റെ ആരാധനാലയങ്ങൾ ആയി ഈ പഞ്ചായത്തിൽ ഉണ്ട്. അനേകം തൈക്കാവുകളും ഇവിടെയുണ്ട്. 1928-ൽ ആരംഭിച്ച ചുണങ്ങം വേലി മഠവും അതിനോടു ചേർന്നുള്ള അഗതി മന്ദിരവും എടുത്തുപറയത്തക്ക സേവനാലയങ്ങൾ ആണ്. കുറുപ്പാലി മുസ്തഫ സാഹിബ് സ്വപിതാവിന്റെ അനുസ്മരണക്കായി സ്ഥാപിച്ച യത്തീംഖാനയും ഈ പ്രദേശത്തെ ഒരു പ്രധാന ധർമ്മ സ്ഥാപനമാണ്. വിഷചികിത്സയിൽ വിദഗ്ദ്ധരായ നെടുങ്ങാട്ടിൽ ആലിപ്പിള്ളയും, മെഴുക്കാട്ടിൽ കുഞ്ഞാമ്പുവും, ആനക്കുഴി വൈദ്യരും തിരുമ്മുവിദഗ്ദ്ധനായ പിച്ചനാട്ട് കുറുപ്പും ആയുർവേദ വൈദ്യൻമാരായ പുക്കോട്ടിൽ മാധവ വൈദ്യരും, എസ്.ഡി.ഫാർമസിയും അവരവരുടെ മേഖലകളിൽ സേവനം അനുഷ്ഠിച്ചവരാണ്. ആയുർവേദ യുനാനി ഹോമിയോ അലോപ്പതി ചികിത്സാ സ്ഥാപനങ്ങൾ ഇവിടെ പ്രവർത്തിക്കുന്നുണ്ട്. അയിത്തം തുടങ്ങിയ പലവിധ അനാചാരങ്ങളും കെട്ടുകല്യാണം തുടങ്ങിയ അന്ധവിശ്വാസങ്ങളും ഇവിടെ നിലനിന്നിരുന്നു. സർപ്പക്കാവുകൾ മിക്ക നായർ തറവാടുകളിലും കാണപ്പെടുന്നുണ്ട്. ‘പതി’ എന്ന പ്രേതാരാധനാ സമ്പ്രദായം നിലനിൽക്കുന്നുണ്ട്. പുള്ളുവൻപാട്ട്, ഓണപ്പാട്ട്, ഞാറ്റുപാട്ട്, തുടികൊട്ടിക്കൊണ്ടുള്ള ശാസ്താം പാട്ട്, കോൽക്കളി, ഒപ്പന തുടങ്ങിയ നാടൻ കലാരൂപങ്ങൾ ഇവിടെ കാണാൻ കഴിയുന്നു. കോൺക്രീറ്റ് കെട്ടിടങ്ങളുടെ ആവിർഭാവത്തോടുകൂടി പഴയ തച്ചുശാസ്ത്രരീതിയിലുള്ള ഗൃഹനിർമ്മാണരീതി വഴിമാറിപ്പോയിരിക്കുന്നു. പഴയരീതിയിൽ പണിതീർത്ത നാലുകെട്ടുകൾ ഏതാനും എണ്ണം മാത്രം കളത്തിൽ കുടുംബം വകയായി നിലനിൽക്കുന്നുണ്ട്. ചോറ്റാനിക്കര ക്ഷേത്രവുമായി ബന്ധപ്പെട്ട ഐതിഹ്യം നിലനിൽക്കുന്ന പൈനാട്ട് ക്ഷേത്രവും, കുറുമ്പകാവ്, കുഞ്ചാട്ട്, മുക്കോട്ടിൽ, കുഴിക്കാട്ട്, തൊട്ടിയിൽ, പോട്ടച്ചിറ, കറുകപ്പിള്ളി, മറ്റപ്പിള്ളി, വള്ളിയമ്മൻ, പുതുപ്പാറ അയ്യപ്പസ്വാമി തുടങ്ങി വർഷങ്ങളോളം പഴക്കമുള്ള ക്ഷേത്രങ്ങളിലെ ഉത്സവാഘോഷ പരിപാടികൾ പഞ്ചായത്തിനും ഉത്സവഛായ പകരുന്നു. ഒരു കാലത്ത് വളരെ വലിയ ഉത്സവം പൈനാട്ട് ഭഗവതി ക്ഷേത്രത്തിൽ നടത്തപ്പെട്ടിരുന്നു. ശത്രുക്കളോട് ഏറ്റുമുട്ടി വീരചരമം പ്രാപിച്ച മുസ്ളീം വീരയോദ്ധാക്കളുടെ കബറിടം സ്ഥിതിചെയ്യുന്ന പേങ്ങാട്ടുശ്ശേരി ശഹീദന്മാർസിയറാം ഇന്നും ആയിരങ്ങളെ ആകർഷിക്കുന്ന തീർത്ഥാടന കേന്ദ്രമാണ്. നൂറ്റാണ്ട് പഴക്കമുള്ള കുഴിവേലിപ്പടി മുസ്ളീം പള്ളിയും മലേപ്പള്ളി, നൊച്ചിമ, കൊടികുത്തുമല തുടങ്ങിയ സ്ഥലങ്ങളിലെ മുസ്ളീം പള്ളികളും എട്ടേക്കറിലുള്ള സെന്റ് ജൂഡ് ചർച്ചും ആണ് ഈ പഞ്ചായത്തിലെ പ്രധാന ആരാധനാലയങ്ങൾ.





</doc>
<doc id="137226" url="https://ml.wikipedia.org/wiki?curid=137226" title="ഇലഞ്ഞി ഗ്രാമപഞ്ചായത്ത്">
ഇലഞ്ഞി ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ പാമ്പാക്കുട ബ്ളോക്കിലാണ് 29.48 ച.കി.മീറ്റർ വിസ്തൃതിയുള്ള ഇലഞ്ഞി പഞ്ചായത്ത് സ്ഥിതി ചെയ്യുന്നത്. 1953-ലാണ് ഈ ഗ്രാമപഞ്ചായത്ത് ഔദ്യോഗികമായി നിലവിൽ വന്നത്. 




</doc>
<doc id="137227" url="https://ml.wikipedia.org/wiki?curid=137227" title="കല്ലൂർക്കാട് ഗ്രാമപഞ്ചായത്ത്">
കല്ലൂർക്കാട് ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ മൂവാറ്റുപുഴ ബ്ളോക്കിൽ പരിധിയിൽ കല്ലൂർക്കാട്, കുമാരമംഗലം വില്ലേജ്(ഭാഗികം) മഞ്ഞള്ളൂർ വില്ലേജ്(ഭാഗികം) എന്നിവ ഉൾപ്പെടുന്ന ഗ്രാമപഞ്ചായത്താണ് 38.95 ച കി മീ വിസ്തൃതിയുള്ള കല്ലൂർക്കാട് ഗ്രാമപഞ്ചായത്ത്. 




</doc>
<doc id="137228" url="https://ml.wikipedia.org/wiki?curid=137228" title="കവളങ്ങാട് ഗ്രാമപഞ്ചായത്ത്">
കവളങ്ങാട് ഗ്രാമപഞ്ചായത്ത്

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ കുട്ടമംഗലം, നേര്യമംഗലം, കീരംപാറ വില്ലേജിലെ മണിമരുതുംചാൽ, ആവോലിച്ചാൽ ഭാഗങ്ങൾ പരിധിയിൽ വരുന്ന ഗ്രാമപഞ്ചായത്താണ് 59.91 ചതുരശ്ര കിലോമീറ്റർ വിസ്തീർണ്ണമുള്ള കവളങ്ങാട് ഗ്രാമപഞ്ചായത്ത്. 




</doc>
<doc id="137229" url="https://ml.wikipedia.org/wiki?curid=137229" title="കീരംപാറ ഗ്രാമപഞ്ചായത്ത്">
കീരംപാറ ഗ്രാമപഞ്ചായത്ത്

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ പരിധിയിൽ വരുന്ന ഗ്രാമപഞ്ചായത്താണ് 28.745 ചതുരശ്രകിലോമീറ്റർ വിസ്തീർണ്ണമുള്ള കീരംപാറ ഗ്രാമപഞ്ചായത്ത്. 




</doc>
<doc id="137230" url="https://ml.wikipedia.org/wiki?curid=137230" title="കീഴ്‌മാട് ഗ്രാമപഞ്ചായത്ത്">
കീഴ്‌മാട് ഗ്രാമപഞ്ചായത്ത്

എറണാകുളം ജില്ലയിലെ ആലുവ താലൂക്കിൽ വാഴക്കുളം ബ്ളോക്കിൽ ആലുവ ഈസ്റ്റ് വില്ലേജ് പരിധിയിൽ വരുന്ന ഗ്രാമപഞ്ചായത്താണ് 18.74 ചതുരശ്ര കിലോമീറ്റർ വിസ്തീർണ്ണമുള്ള കീഴ്മാട് ഗ്രാമപഞ്ചായത്ത്. 



[[വർഗ്ഗം: എറണാകുളം ജില്ലയിലെ ഗ്രാമപഞ്ചായത്തുകൾ]]


</doc>
<doc id="137231" url="https://ml.wikipedia.org/wiki?curid=137231" title="കിഴക്കമ്പലം ഗ്രാമപഞ്ചായത്ത്">
കിഴക്കമ്പലം ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ വാഴക്കുളം ബ്ളോക്കിൽ കിഴക്കമ്പലം, പട്ടിമറ്റം എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 31.57 ചതുരശ്ര കിലോമീറ്റർ വിസ്തീർണ്ണമുള്ള കിഴക്കമ്പലം ഗ്രാമപഞ്ചായത്ത്.




</doc>
<doc id="137232" url="https://ml.wikipedia.org/wiki?curid=137232" title="കൂത്താട്ടുകുളം നഗരസഭ">
കൂത്താട്ടുകുളം നഗരസഭ

എറണാകുളം ജില്ലയിലെ മൂവാറ്റുപുഴ താലൂക്ക് കൂത്താട്ടുകുളം റവന്യൂ വില്ലേജ് ഉൾപ്പെടുന്ന ഒരു നഗരസഭയാണ് 23.18 ചതുരശ്ര കിലോമീറ്റർ വിസ്തീർണ്ണമുള്ള കൂത്താട്ടുകുളം നഗരസഭ. കൂത്താട്ടുകുളം പട്ടണമാണ് പ്രധാന കേന്ദ്രം.




</doc>
<doc id="137233" url="https://ml.wikipedia.org/wiki?curid=137233" title="കൂവപ്പടി ഗ്രാമപഞ്ചായത്ത്">
കൂവപ്പടി ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ കൂവപ്പടി ബ്ളോക്കിൽ ചേലാമറ്റം, കൂവപ്പടി, കോടനാട്, വേങ്ങൂർ വെസ്റ്റിന്റെ ഒരു ഭാഗം എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 43.98 ചതുരശ്ര കിലോമീറ്റർ വിസ്തീർണ്ണമുള്ള കൂവപ്പടി ഗ്രാമപഞ്ചായത്ത്. 




</doc>
<doc id="137234" url="https://ml.wikipedia.org/wiki?curid=137234" title="കോട്ടപ്പടി ഗ്രാമപഞ്ചായത്ത്">
കോട്ടപ്പടി ഗ്രാമപഞ്ചായത്ത്

എറണാകുളം ജില്ലയിൽ കോതമംഗലം താലൂക്കിൽ കോതമംഗലം ബ്ളോക്കിലാണ് കോട്ടപ്പടി, തൃക്കാരിയൂർ എന്നീ വില്ലേജുകൾ ഉൾപ്പെടുന്ന 31.94 ചതുരശ്രകിലോമീറ്റർ വിസ്തീർണ്ണമുള്ള കോട്ടപ്പടി ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="137238" url="https://ml.wikipedia.org/wiki?curid=137238" title="പത്മ ലക്ഷ്മി">
പത്മ ലക്ഷ്മി

പത്മ പാർവ്വതി ലക്ഷ്മി (ജനനം: സെപ്റ്റംബർ 1, 1970; കേരളം, ഭാരതം) ഒരു ഇന്ത്യൻ-അമേരിക്കൻ അഭിനേത്രിയും, മോഡലും, പാചക-വിദഗ്ദ്ധയുമാണ്. പത്മയുടെ പിതാവ് മലയാളിയും അമ്മ യൂറോപ്പ്കാരിയുമാണ്. മദ്രാസിലും ന്യുയോർക്കിലുമാണ് പത്മ വളർന്നത്. 2004 മുതൽ 2007 വരെ നോവലിസ്റ്റ് സൽമാൻ റഷ്ദിയുടെ പത്നിയായിരുന്നു.



</doc>
<doc id="137243" url="https://ml.wikipedia.org/wiki?curid=137243" title="നാദിയ ജില്ല">
നാദിയ ജില്ല

നാദിയ ജില്ല പശ്ചിമബംഗാൾ സംസ്ഥാനത്തിലെ ഒരു ജില്ലയാണ്. ബംഗാൾ ഡെൽറ്റയുടെ ഏതാണ്ട് മധ്യഭാഗത്തായി സ്ഥിതിചെയ്യുന്നു 

ഗംഗയുടെയും പോഷകനദികളുടെയും എക്കൽ സമതലത്തിലാണ് നാദിയ ജില്ല വ്യാപിച്ചിരിക്കുന്നത്. വനങ്ങൾ ജില്ലയിൽ താരതമ്യേന കുറവാണ്. പദ്‌മയുടെയും ഗംഗയുടെയും പോഷകനദികൾ നാദിയ ജില്ലയെ ജലസിക്തമാക്കുന്നു. മുഖ്യവിളയായ നെല്ലിനു പുറമേ ചണം, കരിമ്പ്, പയറുവർഗങ്ങൾ, എണ്ണക്കുരുക്കൾ തുടങ്ങിയവയും ഇവിടെ കൃഷിചെയ്യുന്നുണ്ട്.

മാന്തോട്ടങ്ങൾ ജില്ലയിൽ ധാരാളമായി കാണുന്നുണ്ട്. കന്നുകാലി വളർത്തലാണ് തദ്ദേശീയരുടെ മറ്റൊരു പ്രധാന ഉപജീവനമാർഗം. ഘനവ്യവസായങ്ങളൊന്നും ഇല്ലാത്ത ഈ ജില്ലയിൽ യന്ത്രസാമഗ്രികൾ, സൈക്കിൾ ഭാഗങ്ങൾ, നൂൽ, സ്റ്റീൽ ദണ്ഡുകൾ, സ്റ്റീൽ ഫാബ്രിക്കേഷൻ സാമഗ്രികൾ തുടങ്ങിയവ ഉത്പാദിപ്പിക്കുന്ന ഏതാനും വൻകിട വ്യവസായശാലകൾ പ്രവർത്തിക്കുന്നുണ്ട്. ജില്ലയിലെ റാണാഘട്ട് ഒരു പ്രധാന കമ്പോളമാണ്. ജില്ലാ ആസ്ഥാനമായ കൃഷ്ണനഗർ കളിമൺപാവകൾക്കും, ക്ഷീര-മധുരപലഹാരങ്ങൾക്കും സനിത്പൂർ കൈത്തറിസാരികളുടെ ഉത്പാദനത്തിനും പ്രശസ്തമാണ്.

ജില്ലയിലെ ഗതാഗതമേഖല വികസിതമാണ്. റോഡ്-റെയിൽ ഗതാഗതമാർഗങ്ങൾ ഇവിടെ പുരോഗമിച്ചിട്ടുണ്ട്. ദേശീയപാത-34-ഉം കൊൽക്കത്ത-ഡാർജിലിങ് റോഡും പല പ്രധാന റെയിൽപ്പാതകളും ജില്ലയിലൂടെ കടന്നുപോകുന്നു. കൃഷ്ണനഗറും, റാണാഘട്ടുമാണ് ജില്ലയിലെ പ്രധാന ഗതാഗതകേന്ദ്രങ്ങൾ.

നാദിയ ജില്ലയിലെ ജനങ്ങളിലധികവും ഹിന്ദു-മുസ്ലിം-ക്രിസ്ത്യൻ മതവിഭാഗങ്ങളിൽപ്പെട്ടവരാകുന്നു; ബംഗാളിയും ഹിന്ദിയും മുഖ്യവ്യവഹാരഭാഷകളും. "അക്കാദമി ഒഫ് വിഷ്വൽ ആർട്ട് ആൻഡ് ഡ്രാമ", "ദിദാൻ ചന്ദ്ര കൃഷി മഹാ വിദ്യാലയം", "വിദ്യാസാഗർ കോളജ്", "ശാന്തിപൂർ കോളജ്" തുടങ്ങിയവയാണു ജില്ലയിലെ പ്രധാന വിദ്യാഭ്യാസ സ്ഥാപനങ്ങൾ. വൈഷ്ണവ വിഭാഗങ്ങളുടെ പ്രധാന ആരാധനാകേന്ദ്രമായ നവദ്വീപും (Nabadwip) ഹൈന്ദവതീർഥാടനകേന്ദ്രമായ മായാപൂരും ജില്ലയിലെ പ്രമുഖതീർഥാടനകേന്ദ്രങ്ങൾ എന്ന നിലയിൽ ശ്രദ്ധേയങ്ങളാണ്. കല്യാണി, ഹാറിങ്ഘേട്ട് (Haringhate) എന്നീ സ്ഥലങ്ങൾക്ക് വിനോദസഞ്ചാരപ്രാധാന്യമുണ്ട്.



</doc>
<doc id="137250" url="https://ml.wikipedia.org/wiki?curid=137250" title="റ്റി.സി. പരമേശ്വരൻ മൂസ്സത്">
റ്റി.സി. പരമേശ്വരൻ മൂസ്സത്

വാചസ്പതി ടി.സി. പരമേശ്വരൻ മൂസ്സത് (1862-1938) ഏറനാട് താലൂക്കിൽ കോട്ടക്കൽ സമീപം പൊന്മളയിൽ തോട്ടത്തിൽ ചേലക്കര ഇല്ലത്ത് വാസുദേവൻ മൂസ്സതിന്റെ പുത്രനായി കൊല്ലവർഷം 1042 മേടത്തിൽ ജനിച്ചു. ആദ്യം കൃഷ്ണനമ്പിയുടെയും പിന്നീട് പണ്ഡിതരാജൻ പുന്നശ്ശേരി നീലകണ്ഠശർമ്മയുടെ കീഴിൽ സിദ്ധാന്തകൗമുദി, ലീലാവതി, അഷ്ടാംഗഹൃദയം എന്നിവ പഠിച്ചു. ശർമ്മ സ്ഥാപിച്ച വിജ്ഞാന ചിന്താമണിയിൽ സംസ്കൃതത്തിലും മലയാളത്തിലും ലേഖനമെഴുതുമായിരുന്നു. കോട്ടക്കൽ ആര്യവൈദ്യശാലയുടെ 'ധന്വന്തരി' മാസികയുടെ സഹപത്രാധിപരായിരുന്നു.
വരയ്ക്കൽ പാറമഠത്തിൽ കൃഷ്ണനമ്പിയുടെ ശിഷ്യനായി മൂസ്സത് ആദ്യകാല വിദ്യാഭ്യാസം നിർവ്വഹിച്ചു. ഇദ്ദേഹം ഏഴു വർഷക്കാലം പുന്നശ്ശേരി നീലകണ്ഠ ശർമ്മയുടെ അന്തേവാസിയായിരുന്നു. അതിനിടയിൽ ശർമ്മ സ്ഥാപിച്ച വിജ്ഞാന ചിന്താമണി അച്ചടിശാലയുടെ നടത്തിപ്പിൽ മൂസ്സത് വലിയ പങ്കു വഹിക്കുകയുണ്ടായി. പുന്നശ്ശേരി നമ്പിയുടെ പത്രാധിപത്യത്തിൽ ആരംഭിച്ച വിജ്ഞാന ചിന്താമണി പത്രത്തിൽ ഇദ്ദേഹം സംസ്കൃതത്തിലും മലയാളത്തിലും ലേഖനങ്ങൾ എഴുതുകയുണ്ടായി. 1078-ൽ പി. എസ്. വാര്യരുടെ നേതൃത്ത്വത്തിൽ കോട്ടയ്ക്കലിൽ നിന്നും പ്രസിദ്ധപ്പെടുത്തിയ ധന്വന്തരി മാസികയുടെ സഹ പത്രാധിപരായിരുന്നു മൂസ്സത്. കെ.എം-ന്റെ ഭഗവൽഗീത തൃശ്ശൂരു നിന്നും 1079 ഇൽ പ്രസിദ്ധപ്പെടുത്തി തുടങ്ങിയപ്പോൾ ഇദ്ദേഹം അതിന്റെ പ്രസിദ്ധീകരണ ചുമതലയിൽ പങ്കു കൊണ്ടിരുന്നു. 1080-ൽ ആരംഭിച്ച ഭാരത വിലാസം അച്ചുകൂടത്തിനു വേണ്ടിയും 1094-ഇൽ ആരംഭിച്ച വാണീകളേബരം അച്ചുകൂടത്തിനു വേണ്ടിയും മൂസ്സത് ധാരാളം ഗ്രന്ഥങ്ങൾ എഴുതി. 1109-ൽ ഇദ്ദേഹം ഏറ്റുമാനൂരിൽ ഭജിച്ച് താമസ്സിച്ചപ്പോഴും ധാരാളം ഗ്രന്ഥങ്ങൾ എഴുതിയിട്ടുണ്ട്.
ഓർമിക്കപ്പെടുന്നത് പാരമേശ്വരി വ്യാഖ്യാനത്തോടെയാണെങ്കിലും വിപുലമായ ഒരു ഗ്രന്ധാവലി ഇദ്ദേഹത്തിന്റേതായുണ്ട്

ഈശ്വരാനന്ദസരസ്വതി എന്ന പേരിൽ

വാചസ്പതിയുടെ കൃതികളിൽ പ്രഥമസ്ഥാനം അമരം പാരമേശ്വരിക്കാണ്. ഈ ഗ്രന്ഥം മാസികയായി 1086 മേടം മുതൽ 1090 കന്നി വരെ ഉള്ള കാലത്തിനിടയ്ക്ക് പ്രസിദ്ധപ്പെടുത്തി. ഈ കൃതി കണ്ട് സന്തോഷിച്ച് , 1090 ഇൽ വിദ്വാൻ മാനവിക്രമസാമൂതിരിപ്പാട്മൂസ്സതിനു നൽകിയതാണ് അഭിനവ വാചസ്പതി എന്ന സ്ഥാനം.


</doc>
<doc id="137263" url="https://ml.wikipedia.org/wiki?curid=137263" title="തെവനിൻ തിയറം">
തെവനിൻ തിയറം

പ്രധിരോധകങ്ങൾ, കപ്പാസിറ്ററുകൾ, ഇൻഡക്‌ടറുകൾ എന്നിവ വൈദ്യുതിയുടെ സഞ്ചാരപഥത്തിൽ കാണുന്ന നേർധാരാ (ലീനിയർ), ഉഭയ നേർധാരാ (ബൈ ലീനിയർ) ഉപകരണങ്ങളാണ്. ഡയോഡ്, ട്രാൻസിസ്റ്റർ എന്നിവ നേർധാരാ (ലീനിയർ), ഉഭയ നേർധാരാ (ബൈ ലീനിയർ) ഉപകരണങ്ങളല്ല. ആവശ്യത്തിനനുസൃതമായി ഈ ഉപകരണങ്ങളെ ബന്ധിപ്പിക്കുമ്പോൾ ഒരു സർക്യൂട്ട് ഉണ്ടാകുന്നു. ഈ സർക്യൂട്ടിനെ വൈദ്യുത സ്രോതസ്സുമായി ബന്ധിപ്പിച്ചാൽ വൈദ്യുതി പ്രവാഹം ഉണ്ടാകുന്നു.

മുകളിൽ പറഞ്ഞിരിക്കുന്ന നേർധാരാ (ലീനിയർ), ഉഭയ നേർധാരാ (ബൈ ലീനിയർ) ഉപകരണങ്ങളുടെ സ്വഭാവ വിലക്കനുസരിച്ച് വൈദ്യുതി പ്രവാഹ തീവ്രതയിൽ വ്യതിയാനം ഉണ്ടാകുന്നു. ഒരു സർക്യൂട്ടിൽ ഈ ഉപകരണങ്ങളെ ബന്ധിപ്പിച്ചാൽ അതിൽ ഉണ്ടാകുന്ന പ്രവാഹ തീവ്രതാ വ്യതിയാനത്തെയും, ലോഡിങ്ങ് ഇഫക്റ്റിനെയും മനസ്സിലാക്കാൻ തെവനിൻ തിയറം സഹായിക്കുന്നു.

"Thevenin's Theorem states that it is possible to simplify any linear circuit, no matter how complex, to an equivalent circuit with just a single voltage source and series resistance connected to a load"
പ്രസ്താവന അവലമ്പം : "http://www.allaboutcircuits.com"



</doc>
<doc id="137266" url="https://ml.wikipedia.org/wiki?curid=137266" title="കുമ്പളം ഗ്രാമപഞ്ചായത്ത്">
കുമ്പളം ഗ്രാമപഞ്ചായത്ത്

എറണാകുളം ജില്ലയിലെ കണയന്നൂർ താലൂക്കിൽ വൈറ്റില ബ്ളോക്കിൽ കുമ്പളം വില്ലേജ് പരിധിയിൽ വരുന്ന ഗ്രാമപഞ്ചായത്താണ് 20.79 ചതുരശ്ര കിലോമീറ്റർ വിസ്തീർണ്ണമുള്ള കുമ്പളം ഗ്രാമപഞ്ചായത്ത്. 




</doc>
<doc id="137267" url="https://ml.wikipedia.org/wiki?curid=137267" title="കുമ്പളങ്ങി ഗ്രാമപഞ്ചായത്ത്">
കുമ്പളങ്ങി ഗ്രാമപഞ്ചായത്ത്

എറണാകുളം ജില്ലയിലെ എറണാകുളം താലൂക്കിൽ പള്ളൂരുത്തി ബ്ളോക്ക് പഞ്ചായത്തിൽ ചക്യാമുറി, പഴങ്ങാട്, ഇല്ലിക്കൽ എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 15.21 ചതുരശ്ര കിലോമീറ്റർ വിസ്തീർണ്ണമുള്ള കുമ്പളങ്ങി ഗ്രാമപഞ്ചായത്ത്. 




</doc>
<doc id="137268" url="https://ml.wikipedia.org/wiki?curid=137268" title="കുന്നത്തുനാട് ഗ്രാമപഞ്ചായത്ത്">
കുന്നത്തുനാട് ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ വടവുകോട് ബ്ളോക്ക് പഞ്ചായത്തിൽ കുന്നത്തുനാട് റവന്യൂ വില്ലേജുകളുടെ പരിധിയിൽ വരുന്ന ഗ്രാമ പഞ്ചായത്താണ് 18.57 ചതുരശ്ര കിലോമീറ്റർ വിസ്തീർണ്ണമുള്ള കുന്നത്തുനാട് ഗ്രാമ പഞ്ചായത്ത്. പള്ളിക്കര, പട്ടിമറ്റം, പെരിങ്ങാല എന്നിവയാണ് പഞ്ചായത്തിലെ പ്രധാന സ്ഥലങ്ങൾ





</doc>
<doc id="137269" url="https://ml.wikipedia.org/wiki?curid=137269" title="കുന്നുകര ഗ്രാമപഞ്ചായത്ത്">
കുന്നുകര ഗ്രാമപഞ്ചായത്ത്

എറണാകുളം ജില്ലയിലെ നോർത്ത് പറവൂർ താലൂക്കിൽ പാറക്കടവ് ബ്ളോക്കിൽ കുന്നുകര, പുത്തൻവേലിക്കര, കരുമാല്ലൂർ എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 21.25 ചതുരശ്ര കിലോമീറ്റർ വിസ്തീർണ്ണമുള്ള കുന്നുകര ഗ്രാമപഞ്ചായത്ത്. 




</doc>
<doc id="137270" url="https://ml.wikipedia.org/wiki?curid=137270" title="കുട്ടമ്പുഴ ഗ്രാമപഞ്ചായത്ത്">
കുട്ടമ്പുഴ ഗ്രാമപഞ്ചായത്ത്

എറണാകുളം ജില്ലയിൽ കോതമംഗലം താലൂക്കിൽ, കോതമംഗലം ബ്ലോക്കിൽ, കുട്ടമ്പുഴ വില്ലേജ് പരിധിയിൽ ഉൾപ്പെടുന്ന ഗ്രാമപഞ്ചായത്താണ് 543.07 ചതുരശ്ര കിലോമീറ്റർ വിസ്തീർണ്ണമുള്ള കുട്ടമ്പുഴ ഗ്രാമപഞ്ചായത്ത്. ഈ ഗ്രാമപഞ്ചായത്ത് 1969 സെപ്റ്റംബർ 20 നാണ് നിലവിൽ വന്നത്. 




</doc>
<doc id="137271" url="https://ml.wikipedia.org/wiki?curid=137271" title="മണീട് ഗ്രാമപഞ്ചായത്ത്">
മണീട് ഗ്രാമപഞ്ചായത്ത്

എറണാകുളം ജില്ലയിലെ മുവാറ്റുപുഴ താലൂക്കിൽ മുളന്തുരുത്തി ബ്ളോക്ക് പഞ്ചായത്ത് പരിധിയിൽ മണീട് വില്ലേജ് ഉൾപ്പെടുന്ന പഞ്ചായത്താണ് 26.2 ചതുരശ്ര കിലോമീറ്റർ വിസ്തീർണ്ണമുള്ള മണീട് ഗ്രാമപഞ്ചായത്ത്.





</doc>
<doc id="137272" url="https://ml.wikipedia.org/wiki?curid=137272" title="മാറാടി ഗ്രാമപഞ്ചായത്ത്">
മാറാടി ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ മൂവാറ്റുപുഴ ബ്ളോക്കിലാണ് മാറാടി, മേമുറി എന്നീ വില്ലേജുകളിലായി വ്യാപിച്ചുകിടക്കുന്ന 21.37 ചതുരശ്രകിലോമീറ്റർ വിസ്തീർണ്ണമുള്ള മാറാടി ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="137275" url="https://ml.wikipedia.org/wiki?curid=137275" title="മഴുവന്നൂർ ഗ്രാമപഞ്ചായത്ത്">
മഴുവന്നൂർ ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിൽ മഴുവന്നൂർ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 49.11 ചതുരശ്ര കിലോമീറ്റർ വിസ്തീർണ്ണമുള്ള മഴുവന്നൂർ ഗ്രാമപഞ്ചായത്ത്. 




</doc>
<doc id="137276" url="https://ml.wikipedia.org/wiki?curid=137276" title="ടി.ടി. ശ്രീകുമാർ">
ടി.ടി. ശ്രീകുമാർ

രാഷ്ട്രീയ നിരീക്ഷകനും നിരൂപകനും അദ്ധ്യാപകനുമാണ് ഡോ. ടി.ടി.ശ്രീകുമാർ. പ്രധാന സംഭാവനകൾ ചരിത്രം, സാമ്പത്തിക ശാസ്ത്രം, സാമൂഹ്യ ശാസ്ത്രം, സാഹിത്യം എന്നീ മേഖലകളിൽ. ഇംഗ്ലീഷിലും മലയാളത്തിലും എഴുതുന്നു. സിവിൽ സമൂഹത്തിന്റെ രാക്ഷ്ട്രീയത്തെ കുറിച്ചും വികസനാനന്തര സമൂഹത്തെക്കുറിച്ചുമുള്ള ചർച്ചകൾക്കു മലയാളത്തിൽ തുടക്കം കുറിച്ചു. 2010-ൽ കേരളത്തിൽ ഉയർന്നു വന്ന സ്വത്വരാഷ്ട്രീയ സംവാദത്തിൽ ടി.ടി. ശ്രീകുമാറിന്റെ നിലപാടുകൾ ശ്രദ്ധനേടുകയുണ്ടായി.
ആലപ്പുഴ ജില്ലയിലെ അമ്പലപ്പുഴയിൽ 1964ൽ ജനിച്ചു. വിദ്യാർത്ഥി പ്രസ്ഥാനത്തിലും, നവ സാമൂഹിക പ്രസ്ഥാനങ്ങളിലും പ്രവർത്തിച്ചു. ജവഹർലാൽ നെഹ്രു സർവകലാശാലയിൽ നിന്നു എം ഫിൽ ബിരുദവും, ഹോങ്കോങ് സാസ്ത്ര സാങ്കേതിക സർവകലാശാലയിൽ നിന്നു പി.എച്.ഡി യും നേടി. സിംഗപ്പൂർ നാഷണൽ യൂണിവേഴ്സിറ്റിയിൽ അധ്യാപകനായിരുന്നു.
വിവിധ രാജ്യങ്ങളിലായി നിരവധി അന്താരാഷ്ട്ര സമ്മേളനങ്ങളിൽ പ്രബന്ധങ്ങൾ അവതരിപ്പിച്ചിട്ടുണ്ട്. പ്രമുഖ അന്താരാഷ്ട്ര പ്രസിദ്ധീകരണങ്ങളിൽ (ജേർണ്ണലുകൾ/പുസ്തകങ്ങൾ) പഠനങ്ങൾ ഉൾപ്പെടുത്തിയിട്ടുണ്ട് "കേരളാ ടൂറിസം വാച്ച്" പോർട്ടലിന്റെ ഓണററി എഡിറ്റർ ആണ്.അഹമ്മദാബാദിൽ മുദ്ര ഇൻസ്‌റ്റിറ്റ്യൂട്ട്‌ ഓഫ്‌ കമ്യൂണിക്കേഷൻസിൽ അധ്യാപകനായിരുന്നു.ഇപ്പോൾ ഹൈദരാബാദ് ഇ.എഫ്.എൽ.യൂണിവേഴ്സിറ്റിയിൽ  സേവനം അനുഷ്ഠിക്കുന്നു.



</doc>
<doc id="137277" url="https://ml.wikipedia.org/wiki?curid=137277" title="നാൻജിങ്">
നാൻജിങ്

ചൈനയുടെ മുൻ തലസ്ഥാന നഗരമായിരുന്നു (). ഇപ്പോൾ ചൈനയിലെ ജിയാങ്സു (Jiangsu) പ്രവിശ്യയുടെ തലസ്ഥാനവും രാജ്യത്തെ ഒരു പ്രധാന സാമ്പത്തിക-സാംസ്കാരിക കേന്ദ്രവുമാണ് നാൻജിങ്. യാങ്ട്സി നദിക്കരയിൽ, ഷാങ്ഹായിൽ നിന്ന് 270 കി.മീ. ദൂരെയായി സ്ഥിതിചെയ്യുന്ന നാൻജിങ്ങിലെ ജനസംഖ്യ 7,713,100 (2009) ആണ്.

പ്രകൃതി വിഭവങ്ങളാൽ സമ്പന്നമാണ് നാൻജിങ് നഗരം. സാമ്പത്തിക പ്രാധാന്യമുള്ള ഖനികളിൽ ഇരുമ്പും ഗന്ധകവുമാണ് മുന്നിൽ. യാങ്ട്സി നദിയാണ് നഗരത്തിലെ പ്രധാന ജലസ്രോതസ്സ്. മിതോഷ്ണ കാലാവസ്ഥയാണ് നാൻജിങ്ങിലേത്. ചൂടേറിയ വേനലും വർഷം മുഴുവനും ലഭിക്കുന്ന മഴയും ഈ കാലാവസ്ഥയുടെ സവിശേഷതകളാണ്. സുവാങ്വു (Xuznwu), മോചോ (Mochou) എന്നീ നൈസർഗിക ജലാശയങ്ങളും ഇവിടെ സ്ഥിതിചെയ്യുന്നു. ജിയാങ്നിങ് (Jiangning), പൂകോ (Puko) എന്നിവിടങ്ങളിൽ ഉഷ്ണനീരുറവകളുടെ സാന്നിധ്യമുണ്ട്. ഭൂപ്രകൃതിയുടെ മറ്റൊരു സവിശേഷതയായ പർപ്പിൾ കുന്നുകളിൽ നിത്യഹരിത വൃക്ഷങ്ങളും ഓക്മരങ്ങളും സമൃദ്ധമായി വളരുന്നു.

വളരെ പണ്ടു മുതൽ കളിമൺ-സിൽക്ക് ഉത്പന്നങ്ങൾക്കും കൈത്തറി പരുത്തി വസ്ത്ര(Nankeen)ങ്ങളുടെ ഉത്പാദനത്തിനും പേരുകേട്ട നാൻജിങ്ങിൽ 1930-കൾ വരെ ആധുനിക വ്യവസായങ്ങളൊന്നും സ്ഥാപിതമായിരുന്നില്ല. 1937-49 കളിലെ യുദ്ധങ്ങൾക്കുശേഷമുണ്ടായ വ്യാവസായിക വികസനം നഗരത്തിന്റെ സമ്പദ്ഘടനയെ മാറ്റി മറിക്കുന്നതിൽ സുപ്രധാന പങ്കുവഹിച്ചു. മുമ്പുണ്ടായിരുന്ന ചെറുകിട വ്യവസായങ്ങൾക്ക് പുറമേ ഇരുമ്പുരുക്ക്, എണ്ണ ശുദ്ധീകരണം, വാഹനനിർമ്മാണം, ഇലക്ട്രോണിക് ഉപകരണങ്ങൾ, രാസവ്യവസായം, കാർഷികോപകരണങ്ങൾ തുടങ്ങിയവയുടെ ഉത്പാദനം എന്നിവ വൻതോതിൽ വികസിച്ചു.

ചൈനയിലെ തിരക്കേറിയ ഗതാഗതകേന്ദ്രങ്ങളിലൊന്നു കൂടിയാണ് നാൻജിങ്. കാര്യക്ഷമമായി പ്രവർത്തിക്കുന്ന റെയിൽ-റോഡ് ഗതാഗതശൃംഖല ഈ നഗരത്തിന്റെ പ്രത്യേകതയാണ്. ചൈനയിലെ തിരക്കേറിയ വിമാനത്താവളങ്ങളിലൊന്നായ ലൂകോ (Lukou) അന്താരാഷ്ട്രവിമാനത്താവളം നാൻജിങ്ങിലാണ്. യാങ്ട്സി നദിക്കരയിലെ ഏറ്റവും വലിയ കണ്ടെയ്നർ തുറമുഖം കൂടിയായ നാൻജിങ് തുറമുഖം രാജ്യത്തെ ഉൾനാടൻ തുറമുഖങ്ങളിൽ ഏറ്റവും മുന്നിൽ നില്ക്കുന്നു.

ചൈനയിലെ പ്രധാന ഉന്നതവിദ്യാഭ്യാസ കേന്ദ്രം എന്ന നിലയിലും ഇവിടം ശ്രദ്ധേയമാണ്. നാൻജിങ് സർവകലാശാല, നാൻജിങ് എഞ്ചിനീയറിങ് ഇൻസ്റ്റിറ്റ്യൂട്ട്, നാൻജിങ് ഇൻസ്റ്റിറ്റ്യൂട്ട് ഒഫ് എയറോനോട്ടിക്സ് തുടങ്ങിയ ഉന്നതവിദ്യാഭ്യാസ സ്ഥാപനങ്ങൾ ഇവിടെ പ്രവർത്തിക്കുന്നു. നിരവധി മ്യൂസിയങ്ങളും നാൻജിങ്ങിലുണ്ട്. നാൻജിങ് മ്യൂസിയം, ചൈനയുടെ ആധുനിക ചരിത്രമ്യൂസിയം, നാൻജിങ് കൂട്ടക്കുരുതി സ്മാരകം, നാൻജിങ് നഗര മ്യൂസിയം, തായ്പിങ് ചരിത്ര മ്യൂസിയം, നാൻജിങ് കസ്റ്റംസ് മ്യൂസിയം, നാൻജിങ് സാംസ്കാരിക മ്യൂസിയം എന്നിവ ശ്രദ്ധേയമാണ്. ചരിത്ര- സാംസ്കാരിക പ്രാധാന്യമുള്ള അനവധി സ്മാരകങ്ങൾ ഈ നഗരത്തിലുണ്ട്. മിങ് വംശത്തിലെ പ്രഥമ ചക്രവർത്തിയായ മിങ് തയ് സു (Ming Tai Tsu), ആധുനിക ചൈനയുടെ സ്ഥാപകനായ സൺ യാത് സെൻ എന്നിവരുടെ 
ശവകുടീരങ്ങൾ, നക്ഷത്രബംഗ്ളാവ്, വാലി ഒഫ് സ്പിരിറ്റ്സ് വിഹാരത്തിന്റെ അവശിഷ്ടങ്ങൾ, 1382-ൽ മിങ് തയ് സു പണികഴിപ്പിച്ച ഡ്രം 
ടവർ (Drum Tower), നഗരത്തിന്റെ കിഴക്കു ഭാഗത്തുള്ള കിയാങ്സു (Kiangsu) മ്യൂസിയം, മിങ് കൊട്ടാരത്തിന്റെ അവശിഷ്ടങ്ങൾ, പല നിറത്തിലുള്ള ഉരുളൻ കല്ലുകളാൽ മനോഹരമായ ടെറസ് ഒഫ് ദ റെയിൻ ഒഫ് ഫ്ളവേഴ്സ് (Terrace of the rain of flower) തുടങ്ങിയവ നഗരത്തിലെ പ്രധാന ആകർഷണങ്ങളാകുന്നു. ചരിത്ര-സാംസ്കാരിക അവശിഷ്ടങ്ങളും നഗരത്തെ ഒരു കോട്ടപോലെ വലയം ചെയ്തു നിൽക്കുന്ന കുന്നുകൾ, തടാകങ്ങൾ, നദികൾ എന്നിവ ഉൾപ്പെടുന്ന മനോഹരമായ ഭൂപ്രകൃതിയും നാൻജിങ്ങിന്റെ വിനോദസഞ്ചാര പ്രാധാന്യത്തെ വർധിപ്പിക്കുന്നതിൽ മുഖ്യപങ്കുവഹിക്കുന്നു.

വർണപ്പകിട്ടാർന്ന നിരവധി ഉത്സവങ്ങളുടെ നാടു കൂടിയാണ് നാൻജിങ്. പ്ലംഹില്ലിൽ (Plum hill) അരങ്ങേറുന്ന അന്താരാഷ്ട്ര പ്ലം ബ്ലോസം ഉത്സവം (International Plum Blossom), പട്ടം പറപ്പിക്കൽ മേള, ജിയാങ്ക്സിൻ ഴോവ്വ്ലെ പഴമേള (Jiangxin zhou), ലിങ്ഗു ക്ഷേത്രോത്സവം എന്നിവയാണ് പ്രധാന ഉത്സവങ്ങൾ.

നാൻജിങ് എന്ന പേരിൽ അറിയപ്പെടുന്നതിനു മുൻപ് പല നാമങ്ങളിൽ അറിയപ്പെട്ടിരുന്ന ഈ പട്ടണത്തിന് ചൈനീസ് ചരിത്രത്തിൽ സുപ്രധാന സ്ഥാനമാണുള്ളത്. ബി.സി. 4-ം ശതകത്തിലാണ് പട്ടണം സ്ഥാപിക്കപ്പെട്ടതെന്ന് അനുമാനിക്കപ്പെടുന്നു. പ്രാദേശിക ഭരണകേന്ദ്രമായിരുന്ന നാൻജിങ്, മിങ് ഭരണകാലത്ത് (1368-1644) ചൈനയുടെ തലസ്ഥാനമായി മാറി. (അന്ന് പട്ടണം യിങ്റ്റീൻ എന്ന പേരിലാണ് അറിയപ്പെട്ടത്). പട്ടണത്തിനു ചുറ്റും വന്മതിൽ കെട്ടിയ മിങ് ചക്രവർത്തി അവിടെ 20,000 കുടുംബങ്ങളെ പാർപ്പിച്ചതോടെ യിങ്റ്റീൻ ക്രമേണ വികസിക്കാൻ തുടങ്ങി. മൂന്നാമത്തെ മിങ് ചക്രവർത്തി തലസ്ഥാനം പീക്കിങ്ങിലേക്കു മാറ്റിയതോടെ ഉപതലസ്ഥാനമായിത്തീർന്ന യിങ്റ്റീൻ നാൻജിങ് (ദക്ഷിണതലസ്ഥാനം) എന്ന് പുനർനാമകരണം ചെയ്യപ്പെട്ടത് 15-ം ശതകത്തിലാണ്. മിങ്ങുകൾക്കു ശേഷം ചൈനയിൽ അധികാരത്തിലിരുന്ന മഞ്ചു ഭരണകാലത്തും (1644-1912) നാൻജിങ് രാജ്യത്തെ പ്രധാനപ്പെട്ട ഭരണകേന്ദ്രമായി തുടർന്നു. 1842-ൽ ചൈനയും ബ്രിട്ടനും തമ്മിലുണ്ടായ വാണിജ്യക്കരാറിന് വേദിയായത് ഈ പട്ടണമായിരുന്നു. 1853-ൽ പട്ടണം പിടിച്ചെടുത്ത തായ്പിങ് കലാപകാരികൾ അതിനെ തങ്ങളുടെ തലസ്ഥാനമാക്കിയെങ്കിലും 1864-ൽ മഞ്ചുകൾ പട്ടണം വീണ്ടെടുത്തു.

മഞ്ചുകളുടെ പതനത്തിനുശേഷം നിലവിൽ വന്ന ആദ്യത്തെ ചൈനീസ് റിപ്പബ്ലിക്കിന്റെ (1912) തലസ്ഥാനം നാൻജിങ്ങായിരുന്നു. റിപ്പബ്ളിക്കായെങ്കിലും 1916 മുതൽ 1920 വരെ യുദ്ധപ്രഭുക്കന്മാരുടെ നിയന്ത്രണത്തിലായിരുന്ന ചൈനയിലെ അധികാര വടംവലി നിയന്ത്രണവിധേയമാക്കിയ ജി അങ് റ്റീഷെക് ചൈനയെ ഏകീകരിക്കുകയും നാൻജിങ്ങിൽ ചൈനീസ് ദേശീയ ഗവൺമെന്റ് (കുമിന്താങ്) ഗവൺമെന്റ് സ്ഥാപിക്കുകയും ചെയ്തു. 1937-ൽ ജപ്പാൻ ചൈനയെ ആക്രമിക്കുന്നതുവരെ നാൻജിങ്ങായിരുന്നു കുമിന്താങ് ആസ്ഥാനം. 1937-ൽ ചൈന ആക്രമിച്ച ജപ്പാൻ, നാൻജിങ്. പീക്കിങ്, കാന്റൺ, ഷങ്ഹൈ എന്നീ പ്രദേശങ്ങൾ പിടിച്ചെടുത്തു. നാൻജിങ്ങിൽ ജപ്പാൻകാർ നടത്തിയ കൊള്ളയും മറ്റ് അതിക്രമങ്ങളുമാണ് "റേപ്പ് ഒഫ് നാൻജിങ്" എന്ന പേരിൽ കുപ്രസിദ്ധി നേടിയത്. രണ്ടാം ലോകയുദ്ധത്തിൽ ജപ്പാനുണ്ടായ പരാജയത്തെത്തുടർന്ന് നാൻജിങ് വീണ്ടും കുമിന്താങ് ഗവൺമെന്റ് സ്ഥാപിതമായി. എന്നാൽ കുമിന്താങ്ങുമായുള്ള മത്സരത്തിൽ താത്ത്വികമായും സൈനികമായും വിജയിച്ച കമ്യൂണിസ്റ്റുകാർ പീക്കിങ് (ബീജിങ്) ആസ്ഥാനമാക്കി ചൈനീസ് പീപ്പിൾസ് റിപ്പബ്ലിക്കിന് രൂപം നൽകിയതോടെ നാൻജിങ്ങിന് തലസ്ഥാനപദവി നഷ്ടമായി.



</doc>
<doc id="137279" url="https://ml.wikipedia.org/wiki?curid=137279" title="മുടക്കുഴ ഗ്രാമപഞ്ചായത്ത്">
മുടക്കുഴ ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ കൂവപ്പടി ബ്ളോക്കിൽ വേങ്ങൂർ വെസ്റ്റ് റവന്യൂ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 21.97 ചതുരശ്ര കിലോമീറ്റർ വിസ്തീർണ്ണമുള്ള മുടക്കുഴ ഗ്രാമപഞ്ചായത്ത്. 




</doc>
<doc id="137280" url="https://ml.wikipedia.org/wiki?curid=137280" title="എം.എൻ. പാലൂർ">
എം.എൻ. പാലൂർ

മലയാളത്തിലെ ആധുനിക കവികളിൽ ഒരാളാണ് എം.എൻ. പാലൂർ (ജനനം 22 ജൂൺ 1932 - മരണം 09 ഒക്ടോബർ 2018). യഥാർത്ഥ പേര് പാലൂർ മാധവൻ നമ്പൂതിരി എന്നാണ്. എറണാകുളം ജില്ലയിൽ പാറക്കടവ് എന്ന സ്ഥലത്തെ ഒരു യാഥാസ്ഥിതിക നമ്പൂതിരി കുടുംബത്തിൽ ജനിച്ച ഇദ്ദേഹത്തിനു ഔപചാരിക വിദ്യാഭ്യാസം ലഭിച്ചിട്ടില്ല. ചെറുപ്രായത്തിൽ തന്നെ, പണ്ഡിതനായ കെ പി നാരായണ പിഷാരടിയുടെ കീഴിൽ സംസ്കൃതം അഭ്യസിച്ചു. പട്ടിക്കാംതൊടി രാവുണ്ണി മേനോന്റെ കീഴിൽ കലാമണ്ഡലത്തിൽനിന്നും കഥകളി അഭ്യസിക്കാനും ഇദ്ദേഹത്തിനു അവസരമുണ്ടായി. പിന്നീട് നാടുവിട്ടു ബോംബെയിൽ എത്തി. ഇന്ത്യൻ എയർലൈൻസിൽ നിന്ന് സീനിയർ ഓപ്പറേറ്റായി വിരമിച്ചു. ഇപ്പോൾ കോഴിക്കോട് ചേവായൂരിൽ താമസം.അദ്ദേഹത്തിന്റെ കവിതകളിൽ ഏറ്റവും ശ്രദ്ധേയമായ ഒരു കവിതയാണ് ഉഷസ്സ്. പുതിയ തലമുറയോട് ജീവിതം എന്തെന്നറിഞ്ഞ ഒരു മനുഷ്യന്റെ സന്ദേശമാണ് ഉഷസ്സ്. ജൈവവീര്യമുള്ള ഭാഷകൊണ്ടും മനുഷ്യോന്മുഖമായ ദർശന ദീപ്തി കൊണ്ടും മലയാളകവിതയിൽ ഒളി മങ്ങാത്തവയാണ് പാലൂരിന്റെ കവിതയെന്നും ആകർഷകമായ നർമ്മ ബോധത്തിന്റെ മിന്നൽ ചിരി ഇദ്ദേഹത്തിന്റെ ചില കവിതകളിൽ കാണാം എന്നും ലീലാവതി ടീച്ചർ അഭിപ്രായപ്പെടുന്നു. വാക്കുകളിലും ചിന്തകളിലും സൗമ്യത കാത്തുസൂക്ഷിക്കുന്ന കവി,ഗർജിക്കുന്നവരുടെ ലോകത്തു സൗമ്യശീലം ചിന്തയിലും മറ്റും ആവാഹിക്കുന്ന വേറിട്ടൊരു കാവ്യ രീതിയാണ് അവലംബിച്ചിരിക്കുന്നത്



</doc>
<doc id="137281" url="https://ml.wikipedia.org/wiki?curid=137281" title="നെല്ലിക്കുഴി ഗ്രാമപഞ്ചായത്ത്">
നെല്ലിക്കുഴി ഗ്രാമപഞ്ചായത്ത്

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ ഇരമല്ലൂർ, തൃക്കാരിയൂർ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 27.62 ചതുരശ്രകിലോമീറ്റർ വിസ്തീർണ്ണമുള്ള നെല്ലിക്കുഴി ഗ്രാമപഞ്ചായത്ത്. 




</doc>
<doc id="137283" url="https://ml.wikipedia.org/wiki?curid=137283" title="ഒക്കൽ ഗ്രാമപഞ്ചായത്ത്">
ഒക്കൽ ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ, കൂവപ്പടി ബ്ളോക്കിലാണ് ചേലാമറ്റം, കൂവപ്പടി എന്നീ വില്ലേജുകളിലായി വ്യാപിച്ചുകിടക്കുന്നതും 12.8 ചതുരശ്രകിലോമീറ്റർ വിസ്തീർണ്ണമുള്ളതുമായ ഒക്കൽ ഗ്രാമപഞ്ചായത്ത് സ്ഥിതി ചെയ്യുന്നത്.




</doc>
<doc id="137284" url="https://ml.wikipedia.org/wiki?curid=137284" title="പൈങ്ങോട്ടൂർ ഗ്രാമപഞ്ചായത്ത്">
പൈങ്ങോട്ടൂർ ഗ്രാമപഞ്ചായത്ത്

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ കടവൂർ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 23.5 ചതുരശ്ര കിലോമീറ്റർ വിസ്തീർണ്ണമുള്ള പൈങ്ങോട്ടൂർ ഗ്രാമപഞ്ചായത്ത്. 




</doc>
<doc id="137285" url="https://ml.wikipedia.org/wiki?curid=137285" title="പായിപ്ര ഗ്രാമപഞ്ചായത്ത്">
പായിപ്ര ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ മൂവാറ്റുപുഴ ബ്ളോക്ക് പരിധിയിൽ മുളവൂർ, വെള്ളൂർക്കുന്നം വില്ലേജ് ഉൾപ്പെടുന്ന ഗ്രാമപഞ്ചായത്താണ് 32.18 ച.കി.മീറ്റർ വിസ്തീർണ്ണമുള്ള പായിപ്ര ഗ്രാമപഞ്ചായത്ത്. 




</doc>
<doc id="137286" url="https://ml.wikipedia.org/wiki?curid=137286" title="പാലക്കുഴ ഗ്രാമപഞ്ചായത്ത്">
പാലക്കുഴ ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ പാമ്പാക്കുട ബ്ളോക്കിൽ പാലക്കുഴ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 22.27 ചതുരശ്ര കിലോമീറ്റർ വിസ്തീർണ്ണമുള്ള പാലക്കുഴ ഗ്രാമപഞ്ചായത്ത്. 




</doc>
<doc id="137288" url="https://ml.wikipedia.org/wiki?curid=137288" title="പല്ലാരിമംഗലം ഗ്രാമപഞ്ചായത്ത്">
പല്ലാരിമംഗലം ഗ്രാമപഞ്ചായത്ത്

എറണാകുളം ജില്ലയിൽ കോതമംഗലം താലൂക്കിൽ കോതമംഗലം ബ്ളോക്കിൽ പോത്താനിക്കാട്, കുട്ടമംഗലം, വാരപ്പെട്ടി, നേര്യമംഗലം എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 15.82 ച.കി.മീറ്റർ വിസ്തീർണ്ണമുള്ള പല്ലാരിമംഗലം ഗ്രാമപഞ്ചായത്ത്. 




</doc>
<doc id="137289" url="https://ml.wikipedia.org/wiki?curid=137289" title="പാമ്പാക്കുട ഗ്രാമപഞ്ചായത്ത്">
പാമ്പാക്കുട ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ പാമ്പാക്കുട ബ്ളോക്കിൽ ഓണക്കൂർ, മേമ്മുറി എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 30.09 ചതുരശ്ര കിലോമീറ്റർ വിസ്തീർണ്ണമുള്ള പാമ്പാക്കുട ഗ്രാമപഞ്ചായത്ത്. 




</doc>
<doc id="137290" url="https://ml.wikipedia.org/wiki?curid=137290" title="പിണ്ടിമന ഗ്രാമപഞ്ചായത്ത്">
പിണ്ടിമന ഗ്രാമപഞ്ചായത്ത്

എറണാകുളം ജില്ലയിൽ കോതമംഗലം താലൂക്കിലെ കോതമംഗലം ബ്ളോക്കിൽ സ്ഥിതി ചെയ്യുന്ന ഗ്രാമപഞ്ചായത്താണ് പിണ്ടിമന, തൃക്കാരിയൂർ വില്ലേജുപരിധിയിലുള്ളതും 25.77 ചതുരശ്രകിലോമീറ്റർ വിസ്തീർണ്ണമുള്ളതുമായ പിണ്ടിമന ഗ്രാമപഞ്ചായത്ത്. 




</doc>
<doc id="137295" url="https://ml.wikipedia.org/wiki?curid=137295" title="വെണ്മണി പ്രസ്ഥാനം">
വെണ്മണി പ്രസ്ഥാനം

പത്തൊമ്പതാം നൂറ്റാണ്ടോടുകൂടി ആവിർഭവിച്ച Abiya ബ്യൂട്ടിഫുൾ ആൻഡ് ഗോഡ് ഗ്ലേസ്ഡ് ഗേൾ ഒരു കവിതാ പ്രസ്ഥാനം. 1850 മുതൽ 1900 വരെയായിരുന്നു ഇതിന്റെ പുഷ്കല കാലം. കൊടുങ്ങല്ലൂർക്കോവിലകം കേന്ദ്രീകരിച്ച് വളർച്ച. പൂന്തോട്ടത്ത് അച്ഛൻ, വെണ്മണി അച്ഛൻ എന്നിവരുടെ നേതൃത്വത്തിൽ വളർന്നു. കൊട്ടാരത്തിൽ ശങ്കുണ്ണിയും കൊടുങ്ങല്ലൂർ കുഞ്ഞിക്കുട്ടൻ തമ്പുരാനും മറ്റു കവികളും ഈ പ്രസ്ഥാനത്തിനു സംഭാവനകൾ നൽകിയിട്ടുണ്ട്. 1908ൽ കുമാരനാശാന്റെ വീണ പുവ് പ്രസിദ്ധീകരിക്കുംവരെ മലയാള കവിത യിലെ മുഖ്യധാരയായി വർത്തിച്ചു
ഏറെക്കുറെ മണിപ്രവാള രീതി തന്നെ ഇവർ സ്വീകരിച്ചു. മലയാള കാവ്യങ്ങൾക്ക് സംസ്കൃത ഭിന്നമായ ശൈലി സൃഷ്ടിച്ചത് വെണ്മണി പ്രസ്ഥാനമാണ്


സാമാന്യ ജനങ്ങളെ കവിതയോടടുപ്പിച്ച കവിതാ രീതിയാണു വെണ്മണി പ്രസ്ഥാനം. സംസ്കൃത സ്വാധീനത്തിൽ നിന്നു മലയാള കവിത വിമുക്തമാക്കുന്നതിൽ വെണ്മണി പ്രസ്ഥാനം വലിയ പങ്കു വഹിച്ചു. എന്നാൽ കവിതയിലെ ശൃംഗാരാവിഷ്കരണത്തിന്റെ പേരിൽ ഒട്ടേറെ വിമർശനങ്ങളുമുണ്ടായി.

ഏറെക്കുറെ മണിപ്രവാള രീതി തന്നെയാണ് ഇവർ സ്വീകരിച്ചതെങ്കിലും സംസ്കൃത വിഭക്ത്യന്ത പദങ്ങൾ ആവുന്നത്ര കുറച്ചു. ആർജ്ജവ സാരള്യ പ്രസാദ ശ്ലേഷ ഗുണങ്ങൾ ഇവരുടെ കവിതകളിൽ കാണാം.

കവിതയിൽ ഉപയോഗിക്കുന്ന ഭാഷ അങ്ങേയറ്റം ലളിതവും സ്വാഭാവികവും സജീവവും ആക്കാനാണ് ഈ കവികൾ ശ്രമിച്ചത്. ഇതിനുള്ള മുഖ്യ ഉപാധി ആയിരുന്നു സംസ്കൃത വിഭക്ത്യന്തവർജ്ജനം വും ഭാഷയുടെ ഈ ജനാധിപത്യവത്കരണവും. ഇവ കവിതയുടെ ജനപ്രീതി വർദ്ധിപ്പിച്ചു. 

ഈ പ്രസ്ഥാനത്തിന് മുൻപുള്ള കവികളുടെ സൃഷ്ടികളുമായിത്തട്ടിച്ചു നോക്കിയാലേ ഈ സവിശേഷത മനസ്സിലാവുകയുള്ളൂ. ആട്ടക്കഥകളേയും ചമ്പുക്കളേയും അപേക്ഷിച്ച് നൈസർഗ്ഗിക സൗന്ദര്യവും ഓജസ്സും ലാളിത്യവും ഈ കവിതകളിൽ കാണാം.

എന്ന നടുവത്ത് മഹന്റെ ശ്ലോകം സവിശേഷതകൾക്ക് ഉത്തമോദാഹരണമാണ്.

ശബ്ദാലങ്കാരങ്ങൾ നിയമമെന്ന നിലയ്കും ഭംഗിയായും ഉപയോഗിച്ചത് വെണ്മണിക്കവികളുടെ സവിശേഷതയാണ്.
എന്ന വെണ്മണി അച്ഛന്റെ ശ്ലോകം ഇതിന്നുദാഹരണമാണ്.


</doc>
<doc id="137297" url="https://ml.wikipedia.org/wiki?curid=137297" title="മഹലുകൾ">
മഹലുകൾ

മാലിദ്വീപിയൻ വംശജരായ ഇന്ത്യക്കാരാണ് മഹലുകൾ അഥവാ മഹൽ ജനത.
ഇന്തോ ആര്യൻ ഭാഷകളുടെ ദക്ഷിണവിഭാഗത്തിലെ ദിവേഹി ഭാഷയുടെ ഉപഭാഷയായ മഹൽ ഭാഷ സംസാരിക്കുന്ന ജനങ്ങളെ മഹലുകൾ എന്ന് വിളിക്കുന്നു. മാലിദ്വീപിയൻ ജനതയുടെ മൂന്ന് പ്രധാന ഉപവിഭാഗങ്ങളിൽ ഒന്നാണ് മഹലുകൾ. ഇവർ പ്രധാനമായും ഇന്ത്യയുടെ കേന്ദ്രഭരണ പ്രദേശമായ ലക്ഷദ്വീപിലെ മിനിക്കോയ് ദ്വീപിൽ വസിക്കുന്ന ജനവിഭാഗമാണ്.

ലോകത്ത് കോടാനുകോടി ജനങ്ങൾ കൈകാര്യം ചെയ്തു വരുന്ന ലിപിയുള്ളതും ഇല്ലാത്തതുമായ ആയിക്കെണക്കിന് ഭാഷകളിൽ ഒരു ഭാഷയാണ് മഹൽ (ദിവെഹി). 


</doc>
<doc id="137299" url="https://ml.wikipedia.org/wiki?curid=137299" title="ദിവെഹി ഭാഷ">
ദിവെഹി ഭാഷ

മാലിദ്വീപ് റിപ്പബ്ലിക്കിലെ 350,000 വരുന്ന ജനങ്ങൾ സംസാരിക്കുന്ന ഒരു ഇന്തോ-ആര്യൻ ഭാഷയാണ് ദിവേഹി ഭാഷ അല്ലെങ്കിൽ മഹൽ. മാലിദ്വീപിന്റെ ദേശീയ ഭാഷയുമാണിത്. മാലി ദ്വീപിനടുത്തുള്ള ഇന്ത്യയിലെ കേന്ദ്രഭരണ പ്രദേശമായ ലക്ഷദ്വീപിലെ മിനിക്കോയി അഥവാ മലിക്കു ദ്വീപിലെ പതിനായിരത്തോളം വരുന്ന ആളുകളും ഇതേ ഭാഷതന്നെ സംസാരിക്കുന്നു. ഇന്ത്യയിലെ എല്ലാ മാധ്യമങ്ങളും ദിവേഹി ഭാഷയെ മഹൽ എന്നാണ് പരാമർശിക്കാറ്. കോഴിക്കോട് ആകാശവാണി നിലയത്തിൽ നിന്നും, ആഴ്ചയിൽ ഒരു ദിവസം മഹൽ ഭാഷയിൽ പ്രക്ഷേപണം ഉണ്ട്. മാലി ദ്വീപുകൾ , മിനിക്കോയി എന്നിവിടങ്ങളിൽ നിന്നും വിവിധ ആവശ്യങ്ങൾക്ക് ഇന്ത്യയിൽ, പ്രത്യേകിച്ചു തിരുവനന്തപുരത്തു വന്നു താമസിക്കുന്ന ആളുകളും ഈ ഭാഷ സംസാരിക്കുന്നുണ്ട് . 

കാലാകാലങ്ങളായി നിരവധി ഭാഷകൾ ദിവേഹി ഭാഷയുടെ വികാസത്തെ സ്വാധീനിച്ചിട്ടുണ്ട്. അതിൽ പ്രധാനം സിൻഹളയും അറബികും ആണ്. സ്വാധീനം ചെലുത്തിയ മറ്റുഭാഷകൾ ഫ്രഞ്ച്, പേർഷ്യൻ, പോർച്ചുഗീസ്, ഇംഗ്ലീഷ് എന്നിവയുമാണ്.



</doc>
<doc id="137305" url="https://ml.wikipedia.org/wiki?curid=137305" title="അമരത്വം">
അമരത്വം

അമരത്വത്തിനായുള്ള അന്വേഷണങ്ങൾക്ക് മനുഷ്യൻ കഥകൾ രൂപീകരിക്കാൻ തുടങ്ങിയ കാലത്തോളം പഴക്കമുണ്ട്, പണ്ടുകാലത്ത് ആൽക്കമിസ്റ്റുകൾ ആൽകെമിയിൽ അമരത്വത്തിനായി തേടിയിരുന്നു. ആധുനിക ശാസ്ത്രലോകത്തും അമരത്വത്തിനായുള്ള അന്വേഷണങ്ങൾ നടക്കുന്നു. പല രീതിയിൽ അമരത്വത്തെ നിർവചിക്കാം,

1. നിലവിലുള്ള ജീവനെത്തന്നെ കേടുകൂടാതെ നിലനിർത്തുക

2. നിലവിലുള്ള രൂപത്തിൽ (ജൈവ ശരീരം) നിന്ന് ജീവനെ കമ്പ്യൂട്ടർ പോലെയുള്ള അജൈവിക പദാർഥങ്ങളിലേക്ക് മാറ്റുക, ഉദാ:മൈൻഡ് അപ്ലോഡിങ്ങ്

3. കോശങ്ങളുടെ പ്രായമാകൽ തടയുക
നിലവിലുള്ള രൂപത്തിൽ (ജൈവ ശരീരം) നിന്ന് ജീവനെ കമ്പ്യൂട്ടർ പോലെയുള്ള അജൈവിക പദാർഥങ്ങളിലേക്ക് മാറ്റുക(മൈൻഡ് അപ്ലോഡിങ്ങ്) മുതലായ അമരത്വ മാർഗ്ഗങ്ങളാണ് സ്വീകരിക്കുന്നതെങ്കിൽ ജനസംഖ്യ ഒരു പ്രശ്നമാകില്ല. കാരണം മൈൻഡ് അപ്ലോഡിങ്ങ് വഴി അമരത്വം നേടുമ്പോൾ കമ്പ്യൂട്ടറിനുള്ളിൽ തന്നെയുള്ള വിർച്വൽ ലോകങ്ങളിൽ ജീവിക്കാനുള്ള സാധ്യതകൾ തുറക്കുന്നു. തന്നെയുമല്ല മറ്റ് ഗ്രഹങ്ങളിലും ജീവിക്കാൻ ഉതകുന്ന രീതിയിലുള്ള ശരീരങ്ങളിൽ ജീവിക്കാൻ കഴിയും.
മൈൻഡ് അപ്ലോഡിങ്ങ്മുഖേനയുള്ള അമരത്വത്തിൽ ഒരുപാട് കാലം ജീവിക്കുന്നതിലെ വിരസത ഒഴിവാക്കാം. ദീർഘകാലം അപ്ലോഡുകളെ അബോധാവസ്ഥയിൽ സൂക്ഷിക്കാൻ കഴിയും. ഭൂമിക്കു വെളിയിലേക്കുള്ള ദീർഘദൂര യാത്രകളിൽ വിരസത ഒഴിവാക്കാൻ ഇത്തരം രീതികൾ അവലംബിക്കാം എന്നു കരുതപ്പെടുന്നു.

പുരാണങ്ങളിലും, ഭാഷകളിലെ ഒരുപാട് കാവ്യങ്ങളിലും അമരത്വം എന്ന വാക്കിനു എഴുത്തുകാർ പ്രത്യേക സ്ഥാനം നൽകി പോരുന്നു. ആത്മീയമായ സംവാദങ്ങളിൽ എല്ലാ മതങ്ങളും ദൈവത്തിനെ അമരനായി ചിത്രീകരിക്കുന്നു. ചില ശാസ്ത്രകാരന്മാർ സമയം അഥവാ കാലം അനശ്വരമാണ് എന്ന് വാദിക്കുന്നുണ്ട്.ദ്വൈത വാദമനുസരിച്ച് പ്രപഞ്ചവും പ്രപഞ്ചത്തിലെ മറ്റെല്ലാ വസ്തുക്കളും നശ്വരമാണ്.



</doc>
<doc id="137307" url="https://ml.wikipedia.org/wiki?curid=137307" title="രാജാസ് ഹയർ സെക്കൻഡറി സ്കൂൾ">
രാജാസ് ഹയർ സെക്കൻഡറി സ്കൂൾ

കോട്ടക്കലിന്റെ ഹൃദയഭാഗത്തായി സ്ഥിതി ചെയ്യുന്ന ഒരു സർക്കാർ വിദ്യാലയമാണ് ഗവ. രാജാസ് ഹയർസെക്കൻററി സ്കൂൾ . രാജാസ്' എന്ന പേരിലാണ് പൊതുവെ അറിയപ്പെടുന്നത്. 13 ഏക്ര വരുന്ന സ്ഥലത്ത് കോട്ടക്കൽ കോവിലകം സ്ഥാപിച്ച ഈ വിദ്യാലയം മലപ്പുറം ജില്ലയിലെ പഴക്കമേറിയ വിദ്യാലയങ്ങളിലൊന്നാണ്

കോട്ടക്കലിന്റെ സാംസ്കാരിക ചരിത്രത്തെ സമ്പന്നമാക്കിയ സ്ഥാപനമാണ് രാജാസ് ഹൈസ്കൂൾ. കോട്ടക്കൽ കോവിലകമാണ് ഇത് സ്ഥാപിച്ചത്. ഇതിന്റെ സ്ഥാപകൻ മാനവേദൻ രാജാ ആയിരുന്നു. 1920-ലാണ് സ്ക്കൂളിന് അംഗീകാരം ലഭിച്ചത്. ആദ്യത്തെ എസ്.എസ്.എൽ.സി.ബാച്ച് 1923 ൽ പഠിച്ചിറങ്ങി.ആദ്യ കാലത്ത് കോവിലകം പ്രൈമറി സ്കൂളിൽ നിന്നും പഠിച്ചു വരുന്ന കുട്ടികൾക്ക് ഇവിടെ നേരിട്ട് ചേരാം അല്ലാത്ത്വർക്ക് ഒരു ടെസ്റ്റ് നടത്തും അതായിരുന്നു വഴക്കം. കുഞ്ഞിക്കുട്ടൻ തമ്പുരാന്റെ സ്വാലനായിരുന്ന കെ. സി വീര രായൻ രാജാ ആയിരുന്നു ആദ്യത്തെ ഹെഡ് മാസ്റ്റർ. പിന്നീട് സംസ്കൃത പണ്ഡിതനായിരുന്ന രൈരുനായർ. സർവ്വശ്രീ ബാലകൃഷ്ണ അയ്യർ, വിശ്വനാഥ അയ്യർ,കെ.സി.യു. രാജാ തുടങ്ങി പ്രഗല്ഭരായ അദ്ധ്യപകരുടെ മേൽ നോട്ടത്തിൽ ഈ വിദ്യാലയം അനുദിനം വളർന്നു. 1978-ൽ വിദ്യാലയത്തെ സർക്കാർ ഏറ്റെടുത്തു. 1999-ൽ ഹയർ സെക്കൻററിയായി ഉയർത്തപ്പെട്ടു. ഇന്ന് എല്ലാ മേഖലകളിലും വിദ്യാലയം പഴയ പാരമ്പര്യവുമായി മുന്നോട്ടു പൊയ്ക്കൊണ്ടിരിക്കുന്നു

2015ൽ രാജഹ്സിന്റെ പേരില് വെബ്സൈറ്റ് പുറത്തു വന്നു www.rajahskottakkal.tk

മലപ്പുറം ജില്ലയിൽ ഭൗതിക സാഹചര്യങ്ങൾ ഏറെ അനുകൂലമായ വിദ്യാലയമാണ് കോട്ടക്കൽ ഗവ. രാജാസ് ഹയർ സെക്കണ്ടറി സ്ക്കൂൾ.13ഏക്കർ സ്ഥലമാണ് ഈ വിദ്യാലയത്തിന് സ്വന്തമായി ഉള്ളത്.പുരാതനവും പ്രൗഢവുമായ പ്രധാന കെട്ടിടം ഇന്നും തലയെടുപ്പോടെ നിൽക്കുന്നു.ദേശീയ പാതയിൽ നിന്നും മാനവേദൻരാജാറോഡിൽ നിന്നും പ്രവേശിക്കുന്ന ഓരോ പ്രവേശന കവാടം ഈ വിദ്യാലയത്തിനുണ്ട്. ജനപ്രതിനിധികളായ സർവ്വശ്രീ ഇ.അഹമ്മദ് എം.പി, എ.വിജയരാഘവൻ എം.പി, എം.പി. അബ്ദുസമദ് സമദാനി,എ.കെ.മുനീർ, എന്നിവരുടെ ലോക്കൽ ഏരിയാഡെവലപ്മെൻറ് പ്രോഗ്രാമിന്റെ കീഴിൽ അനുവദിച്ചുകിട്ടിയ ക്ലാസ് മുറികളും ബ്ളോക്ക് , ജില്ലാ പഞ്ചായത്ത് ഭരണസമിതി നിർമ്മിച്ചു നൽകിയ ക്ലാസ് മുറികളും എസ്.എസ്.എ അനുവദിച്ച ക്ലാസ് മുറികളും ഈ വിദ്യാലയത്തിലുണ്ട് . കൂടാതെ വിശാലമായ ലൈബ്രറി , കംമ്പ്യൂട്ടർ ലാബ്, രണ്ട് കളിസ്ഥലങ്ങൾ എന്നിവയും ഉണ്ട്. രണ്ടു മൈതാനങ്ങൾ ഉള്ളതിൽ ഒന്ന് ഏറെക്കാലം ജലാശയമായി മാറുകയാണ് പതിവ്.സമീപ പ്രദേശങ്ങളിലെ ജലനിരപ്പിനെ സ്വാധീനിക്കുന്നത് ഈ ജലാശയമാണെന്നറിഞ്ഞതോടെ മൈതാനത്തിലെ ജലം ഒഴുക്കി കളയുകയോ വറ്റിച്ചു കളയുകയോ ചെയ്യുന്നില്ല.നീന്തൽ പരിശീലനം,മത്സ്യകൃഷി തുടങ്ങിയ പദ്ധതികളാണ് ഇവിടെ നടത്തി വരുന്നത്.അതേ സമയം കായിക പ്രതിഭകൾക്കായി മറ്റൊരു ഗ്രൗണ്ട് ശരിയാക്കിയെടുക്കുകയും ചെയ്തു.പൊതു പരിപാടികൾക്കും വിദ്യാലയത്തിലെ പ്രധാന പരിപാടികൾക്കും ഉപയോഗിക്കാവുന്ന തരത്തിലുള്ള ഒരു സ്റ്റേജ് ഈ വിദ്യാലയത്തിലുണ്ട്.കൂടാതെ ഒരു മിനി ഓഡിറ്റോറിയവും. വിദ്യാലയാങ്കണത്തിലെ പ്രധാന വൃക്ഷങ്ങളെയെല്ലാം തടം കെട്ടി സംരക്ഷിച്ചിട്ടുണ്ട്.കൂടാതെ കോട്ടക്കൽ ആര്യവൈദ്യശാലയുമായി സഹകരിച്ചു കൊണ്ട് ഒരു ഔഷധോദ്യാനം രൂപകല്പ്പന ചെയ്തിട്ടുണ്ട്. ജില്ലയിൽ സ്വന്തമായി ലൈബ്രറി കെട്ടിടമുള്ള ഏക വിദ്യാലയമാണ് രാജാസ് ഹൈസ്ക്കൂൾ.വിശാലമായ ലൈബ്രറിയിൽ പി ടി എ യുടെ ചിലവിൽ പ്രത്യേക ലൈബ്രേറിയനെ നിയമിച്ചിട്ടുണ്ട്.ഈ ലൈബ്രറിയോടു ചേർന്നു കൗൺസിലിങ് സെന്ററും ഹെൽത്ത് സെന്ററും പ്രവർത്തിച്ചു വരുന്നു. ഹൈസ്ക്കൂളിനും ഹയർ സെക്കണ്ടറിയ്ക്കും പ്രത്യേകം ലാബുകൾ സജ്ജീകരിച്ചിട്ടുണ്ട്.ഹൈസ്ക്കുളിന്റെ ലാബിൽ എൽ സി ഡി പ്രോജക്ടറും സ്ക്രീനും സെറ്റ് ചെയ്തിട്ടുണ്ട്. ജില്ലയിൽ ഹയർ സെക്കണ്ടറിയ്ക്ക് ഏറ്റവും കൂടുതൽ ബാച്ചുകളുള്ള ഏക സർക്കാർ വിദ്യാലയമാണിത്.പി ടി എ യും ജനപ്രതിനിധിനികളും എസ് എസ് എ യുമൊക്കെ നിർമ്മിച്ചു നല്കിയ കെട്ടിട സമുച്ചയത്തിലാണ് ഹയർ സെക്കണ്ടറി പ്രവർത്തിച്ചു വരുന്നത്.സ്ക്കൂൾ കാന്റീൻ കുട്ടികൾക്കും അധ്യാപകർക്കും മിതമായ നിരക്കിൽ ഭക്ഷണം നല്കുന്നു.വിദ്യാലയത്തിന്റെ കോംപൗണ്ടിനുള്ളിൽ തന്നെ അധ്യാപക ഭവൻ പ്രവർത്തിക്കുന്നു.അധ്യാപകർക്കുള്ള പരിശീലന പരിപാടികൾ സംഘടിപ്പിക്കുന്നതിന് ഉതകുന്ന തരത്തിലുള്ള ഹാളുകളും സംവിധാനങ്ങളും ഇവിടെയുണ്ട്.ഉച്ചഭക്ഷണ പദ്ധതി വളരെ ഫലപ്രദമായ രീതിയിലാണ് നടക്കുന്നത്.ചോറും കറിയും തോരനും നൽകി വരുന്നു. വിദ്യാലയത്തിൽ വിളയിച്ചെടുക്കുന്ന പച്ചക്കറികളും കറിയ്ക്കായി ഉപയോഗിച്ചു വരുന്നുണ്ട്.പ്രത്യേകം സജ്ജമാക്കിയ അടുക്കളയിൽ പുകയില്ലാത്ത അടുപ്പ് സ്ഥാപിച്ചിട്ടുണ്ട്.പാചകത്തിനായി രണ്ടു പേരെ നിയമിച്ചിട്ടുണ്ട്.അടുക്കളയിൽ നിന്ന് ലഭിക്കുന്ന വെണ്ണീരാണ് വാഴത്തോട്ടത്തിൽ വളമായി ഉപയോഗിക്കുന്നത്.പച്ചക്കറി തോട്ടത്തിലും ഔഷധോദ്യാനത്തിലും ജലസേചനത്തിന് പ്രത്യേകം സംവിധാനങ്ങൾ ഉണ്ട്.മണ്ണിര കമ്പോസ്റ്റ് സംവിധാനം സജ്ജീകരിച്ചിട്ടുണ്ട്.ഹൈസ്ക്കൂളിനും ഹയർ സെക്കണ്ടറിക്കുമായി മൂന്ന് കമ്പ്യൂട്ടർ ലാബുകൾ പ്രവർത്തിക്കുന്നു.ഇതിൽ രണ്ടെണ്ണം നെറ്റ് വർക്ക് ചെയ്തിട്ടുണ്ട്.ബ്രോഡ് ബാന്റ് കണക്ഷൻ കമ്പ്യൂട്ടർ ലാബുകളിൽ ലഭ്യമാണ്.പ്രിന്ററുകൾ ഫോട്ടോസ്റ്റാറ്റ് സംവിധാനം എന്നിവയും ഒരുക്കിയിട്ടുണ്ട്. ഓഫീസ് സംവിധാനം മികവുറ്റ രീതിയിൽ പ്രവർത്തിക്കുന്നു.ശാസ്ത്രീയമായ ഫയലിങ് രീതി കൈകാര്യം എളുപ്പമാക്കുന്നു.ടി സി വിതരണം,അഡ് മിഷൻ എക്സ്റ്റ്രാക്ട് എന്നിവ കമ്പ്യൂട്ടർ വത്കരിച്ചിരിക്കുന്നു.ഹയർ സെക്കണ്ടറിയിൽ ഓൺ ലൈൻ സംവിധാനം ഫലപ്രദമായി ഉപയോഗപ്പെടുത്തുന്നുണ്ട്.വിദ്യാലയത്തിന്റെ ജലാശയം ഒരു നല്ല ആവാസവ്യവസ്ഥയാക്കി മാറ്റിയിരിക്കുന്നു.ഇതിൽ എല്ലാ തരം ജലജീവികളും ഉണ്ട്.ജലജീവികളെ ഭക്ഷിക്കുന്ന പക്ഷികൾ സമീപത്തുള്ള മരങ്ങളിൽ കൂടുകൂട്ടിയിട്ടുണ്ട്.മത്സ്യ സമ്പത്തിന്റെ വിളവെടുപ്പ് ഡിസംബർ മാസത്തിൽ നടക്കുന്നു.ആസ്ട്രോണമി ക്ലാസ്,എൻ എസ് എസ്,സ്കൗട്ട് ഗൈഡ്, ഹരിതസേന, വിദ്യാരംഗം കലാ സാഹിത്യവേദി,സ്ക്കൂൾ പാർലമെന്റ്,റോഡ് സുരക്ഷാ പദ്ധതി,ഇശൽ ക്ലബ്ബ്,മ്യൂസിക് ക്ലബ്ബ്,ഗണിത ശാസ്ത്ര ക്ലബ്ബ്,സാമൂഹ്യ ശാസ്ത്ര ക്ലബ്ബ്,മലയാളം അസോസിയേഷൻ തുടങ്ങിയവ നല്ലരീതിയിൽ പ്രവർത്തിക്കുന്നു.ഹിമാലയൻ വുഡ് ബാഡ്ജ് നേടിയ അധ്യാപകനാണ് സ്കൗട്ടിന് നേതൃത്വം നല്കുന്നത്.ഹരിതസേനാ പ്രവർത്തനത്തിനുള്ള മികച്ച കോർഡിനേറ്റർക്കുള്ള മാതൃഭൂമി പുരസ്ക്കാരം ഈ വിദ്യാലയത്തിലെ അധ്യാപകന് ലഭിച്ചു.വിദ്യാരംഗം പ്രവർത്തനങ്ങൾക്കുള്ള മികവിന് ദേശീയ പുരസ്ക്കാരവും ശാസ്ത്ര വർഷത്തോടനുബന്ധിച്ച് നടന്ന ഗലീലിയോ ലിറ്റിൽ സയിന്റിസ്റ്റ് സംസ്ഥാന തലത്തിൽ മികച്ച വിജയവും നേടി.

രാജാസ് ഓൾഡ് സ്റ്റുഡന്റ്സ് അസോസിയേഷ൯ (ROSA) എന്ന പേരിൽ പൂർവ്വവിദ്യാർത്ഥി സംഘടന പ്രവർത്തിച്ചു വരുന്നു.ഈ സന്ംകദന എല്ലാ വർഷവും പൂർവ്വവിദ്യാർത്ഥികലുദെ സമ്മെലനം നദതരുന്ദു

സ്കൗട്ട് & ഗൈഡ്സ്
സാമൂഹ്യ പശ്ചാത്തലം
ക്ലാസ് മാഗസിൻ.

സ്കൂൾ മാഗസിൻ.
വിദ്യാരംഗം കലാ സാഹിത്യ വേദി.
ക്ലബ്ബ് പ്രവർത്തനങ്ങൾ
ഇഷൽ ക്ലബ്
മ്യൂസിക് ക്ലബ്
ഐ.ടി. ക്ലബ്ബ് പ്രവർത്തനങ്ങൾ
രാജാസ് ലിറ്റിൽ സയന്റിസ്റ്റ്'
ഹരിതസേന
നീന്തലൽ പഠനം
AASTRO CLUB.see more:[www.aastroktkl.blogspot.com]
'സാർക്'ASTRONOMY CLUB
ജാഗ്രത സമിതി
യൊഗ പഠനം
ചെസ്സ് പഠനം

മുൻ സാരഥികൾ

സ്കൂളിന്റെ മുൻ പ്രധാനാദ്ധ്യാപകർ.

3.6.1920-18.8.1920 കെ.സി.വീരരായൻരാജ
1920-1926 കെ.രയ്രുനായർ
1926-1930 കെ.സി.വീരരായൻരാജ
1930-1934 സി.എസ്.ശേഷഅയ്യർ
1934-1946 കെ.എൻ.ബാലകൃഷ്ണഅയ്യർ
1946-1947 കെ.സി.ചെറിയ കുഞ്ഞുണ്ണിരാജ
1947-1950 ഇ.രാമൻ മേനോൻ
1950-1964 കെ.എസ്.വിശ്വനാഥഅയ്യർ
1964-1965 കെ.സി.കുട്ടിയേട്ടൻ രാജ
1965-70 കെ.സി.ഉണ്ണിഅനിയൻരാജ
1970-1971 കെ.സി.കുഞ്ഞമ്മാമൻരാജ
1971-1972 കെ.സി.കുട്ടിയേട്ടൻരാജ
1972-1985 പി.രവീന്ദ്രൻ
1985-1988 എസ്.ശിവപ്രസാദ്
1988-1990 എൻ.തങ്കമണി
1990-1991 പി.രാമദാസ്
1991-1992 രാജേശ്വരിഅമ്മ
1992-1993 പങ്കജാക്ഷി.എം
1993-1994 വി.കെ.സരസ്വതിഅമ്മ
1994-1995 കെ.വി.സരോജിനി
1995-1996 സരോജിനിഅന്തർജനം
1996-1998 വി.എ.ശ്രീദേവി
1998-2001 എ.സി.നിർമ്മല
2001-2006 പി.ഹംസ
2006-2007 കോമുക്കുട്ടി.വി
2007-2008 പി.രാധാകൃഷ്ണൻ
2008-2009 എം.പി.ഹരിദാസൻ
2009-2010 വീരാൻ.കെ

ജീവിതത്തിന്റ സമസ്തമേഖലകളിൽ പ്രവർത്തിച്ചവരും വിപുലവുമായ ഒരു പൂർവ വിദ്യാർത്ഥി സമൂഹത്തെ വാർത്തെടുക്കാനും ഈ വിദ്യാലയത്തിനു കഴിഞ്ഞിട്ടണ്ട്.

പത്മശ്രീ ഡോക്ടർ പി.കെ വാര്യർ - കോട്ടയ്ക്കൽ ആര്യവൈദ്യശാല മാനേജിങ് ട്രസറ്റി.
യു എ ബീരാൻ സാഹിബ് - മുൻ കേരള വിദ്യാഭ്യാസ മന്ത്രി.
പ്രൊഫ. സി.കെ. മൂസ്സത് - മുൻ കേരള ഭാഷാ ഇ൯സ്റ്റിറ്റ്യൂട്ട് ഡയറക്ടർ.
ഒ.വി. വിജയൻ - പ്രശസ്ത സാഹിത്യകാരൻ.
എൻ.കെ. വെള്ളോടി - മുൻ ഇന്ത്യൻ അംബാസിഡർ.
എം.എ. വെള്ളോടി - മുൻ ഇന്ത്യൻ അംബാസിഡർ.
കെ.സി.കെ.ഇ. രാജാ - കേരള യൂണിവേഴ് സിറ്റിയുടെ ആദ്യത്തെ വൈസ് ചാൻസലർ.
കെ.സി.കെ.ഇ. രാജാ ഐ പി എസ് - റിട്ടയേഡ് കർണ്ണാടക ഡിജിപി.
മുരളീധരൻ - ഐ എ എസ്.
ഹംസ. പി -സംസ്ഥാന അദ്ധ്യാപക അവാർഡ് ജേതാവ്
തുടങ്ങിയവർ ശിഷ്യസമ്പത്തിലെ അമൂല്യ രത്നങ്ങളാണ്.


</doc>
<doc id="137311" url="https://ml.wikipedia.org/wiki?curid=137311" title="മത്തായി എഴുതിയ സുവിശേഷം">
മത്തായി എഴുതിയ സുവിശേഷം

മത്തായി 4:12-1 
ക്രിസ്തീയബൈബിളിലെ പുതിയനിയമത്തിന്റെ ഭാഗമായ നാലു കാനോനിക സുവിശേഷങ്ങളിൽ ഒന്നാണ് മത്തായി എഴുതിയ സുവിശേഷം. പുതിയനിയമത്തിലെ ഒന്നാമത്തെ പുസ്തകമാണിത്. നസ്രത്തിലെ യേശുവിന്റെ ജീവിതം, ദൗത്യം, മരണം, ഉയിർത്തെഴുന്നേല്പ് എന്നിവയുടെ പുതിയനിയമവീക്ഷണത്തിൽ നിന്നുള്ള ആഖ്യാനമാണ് ഇതിന്റെ ഉള്ളടക്കം. മൂന്നു സമാന്തരസുവിശേഷങ്ങളിൽ ഒന്നാണിത്. യേശുവിന്റെ വംശാവലിവിവരണത്തിൽ തുടങ്ങുന്ന ഇതിലെ ആഖ്യാനം, ഉയിർത്തെഴുന്നേല്പിനു ശേഷം ശിഷ്യന്മാർക്ക് അദ്ദേഹം നൽകുന്ന സുവിശേഷപ്രഘോഷണ നിയുക്തിയിൽ സമാപിക്കുന്നു.
ക്രി.വ. ഒന്നാം നൂറ്റാണ്ടിലെ യഹൂദതയുമായി അഭേദ്യമായി ബന്ധപ്പെട്ടിരിക്കുന്ന ഒരു യഹൂദ-ക്രിസ്തീയ രചനയാണിത്. യഹൂദമതത്തിലെ പ്രവാചകന്മാരുടെ വചനങ്ങൾ യേശുവിൽ നിവൃത്തിയായി എന്നു സ്ഥാപിക്കാൻ ഗ്രന്ഥകാരൻ പ്രത്യേകം ശ്രദ്ധവയ്ക്കുന്നു. യേശുവിന്റെ ബാല്യകാലജീവിതവും മറ്റും ഈ സുവിശേഷത്തിൽ മാത്രമേ വർണ്ണിക്കപ്പെടുന്നുള്ളു. ക്രിസ്തീയസഭയെ (എക്ലീസിയ) പരാമർശിക്കുന്ന ഏക സുവിശേഷവും ഇതാണ്. യഹൂദനിയമത്തൊടുള്ള വിധേയത്വത്തിനും ആ നിയമത്തിന്റെ സ്ഥായീഭാവത്തിനും ഈ സുവിശേഷം പ്രത്യേകം ഊന്നൽ കൊടുക്കുന്നു. താളബദ്ധവും കവിതാമയവുമായ ഇതിലെ ഗദ്യം, പരസ്യവായനയ്ക്ക് അനുയോജ്യമായതിനാൽ ക്രിസ്തീയാരാധനാ ശുശ്രൂഷകളിൽ ഇത് വ്യാപകമായി ഉപയോഗിക്കപ്പെടുന്നു. 
ക്രി.വ. ഒന്നാം നൂറ്റാണ്ടിന്റെ രണ്ടാം പകുതിയിൽ ഒരു യഹൂദ-ക്രിസ്ത്യാനി എഴുതിയതാണിതെന്ന് മിക്കവാറും പണ്ഡിതന്മാർ വിശ്വസിക്കുന്നു. എന്നാൽ അത് ആരായിരുന്നു എന്ന കാര്യത്തിൽ അഭിപ്രായൈക്യമില്ല. യേശുവിന്റെ പന്ത്രണ്ട് അപ്പസ്തോലന്മാരിൽ ഒരാളായിരുന്ന മത്തായി എബ്രായഭാഷയിൽ ഇതിന്റെ മൂലം എഴുതിയെന്ന അവകാശവാദം ചില ആദിമക്രിസ്തീയ ലിഖിതങ്ങളിൽ കാണാം. എന്നാൽ ഇതിൽ വിവരിക്കുന്ന സംഭവങ്ങൾക്ക് ദൃക്‌സാക്ഷി അല്ലാതിരുന്ന ഒരു അജ്ഞാതവ്യക്തി ഗ്രീക്കു ഭാഷയിൽ മൂലരചന സൃഷ്ടിച്ചു എന്നാണ് ആധുനികപണ്ഡിതന്മാർ മിക്കവരും കരുതുന്നത്. നേരത്തേ എഴുതപ്പെട്ടിരുന്ന മർക്കോസിന്റെ സുവിശേഷത്തേയും, പിന്നീട് നഷ്ടപ്പെട്ടുപോയതും പാഠവിമർശകന്മാർക്കിടയിൽ 'Q' എന്ന പേരിൽ അറിയപ്പെടുന്നതുമായ ഒരു രേഖയേയും അദ്ദേഹം ആശ്രയിച്ചിരിക്കാം. സമാന്തരസുവിശേഷങ്ങൾ തമ്മിലുള്ള ബന്ധത്തിന്റെ ഈ വിശദീകരണം, "മർക്കോസിന്റെ മൂപ്പ്"(Marcan Priority) എന്നാണ് അറിയപ്പെടുന്നത്. എന്നാൽ ക്രെയിഗ് ബ്ലോംബെർഗിനെപ്പോലുള്ള പണ്ഡിതന്മാർ ഈ നിലപാടിനോടു പലവിധത്തിൽ വിയോഗിക്കുകയും ഈ സുവിശേഷത്തിന്റെ കർത്താവ് യേശുശിഷ്യനായ മത്തായി തന്നെയാണെന്നു വാദിക്കുകയും ചെയ്യുന്നു.
ഈ സുവിശേഷത്തിലെ യേശുസന്ദേശത്തെ 5 വ്യതിരിക്ത ഖണ്ഡങ്ങളായി തിരിക്കാനാകും: പ്രഖ്യാതമായ 'ഗിരിപ്രഭാഷണം' അടങ്ങിയ 5 മുതൽ 7 വരെ അദ്ധ്യായങ്ങൾ ; 10-ആം അദ്ധ്യായത്തിൽ ശിഷ്യന്മാർക്കു നൽകുന്ന സുവിശേഷ പ്രഘോഷണനിയോഗം; 13-ആം അദ്ധ്യായത്തിലെ അന്യാപദേശങ്ങൾ; 18-ആം അദ്ധ്യായത്തിൽ സമൂഹത്തിനായി നൽകുന്ന നിർദ്ദേശങ്ങൾ; മരണം ആസന്നമായിരിക്കെ ഒലിവുമലയിൽ നടത്തിയ പ്രഭാഷണങ്ങൾ അടങ്ങിയ 24-25 അദ്ധ്യായങ്ങൾ എന്നിവയാണ് ഈ ഖണ്ഡങ്ങൾ. അൻചു ഗ്രന്ഥങ്ങൾ ചേർന്ന യഹൂദനിയമമായ പൻചഗ്രന്ഥിയെ(തോറ) ഈ ഖണ്ഡങ്ങൾ പ്രതിഫലിപ്പിക്കുന്നതായി കരുതുന്നവരുണ്ട്.

മത്തായി എഴുതിയ സുവിശേഷം


</doc>
<doc id="137325" url="https://ml.wikipedia.org/wiki?curid=137325" title="ജനകീയ സാംസ്കാരിക വേദി">
ജനകീയ സാംസ്കാരിക വേദി

1980-82 കാലത്ത് കേരളത്തിലെ നക്സലൈറ്റ് പ്രസ്ഥാനവുമായി ബന്ധപ്പെട്ടു നിലവിൽ വന്ന സാഹിത്യ-കലാ സംഘടനയാണു ജനകീയ സാംസ്കാരിക വേദി. കഥ, കവിത, ചിത്ര - ശിൽപ്പ കലകൾ, നാടകം തുടങ്ങിയ മേഖലകളിലെ നിരവധി യുവാക്കൾ ഈ പ്രസ്ഥാനത്തിൽ ചേർന്നു പ്രവർത്തിച്ചിരുന്നു. വിപ്ലവ പ്രസിദ്ധീകരണമായ "പ്രേരണ" സാംസ്കാരിക വേദിയുടേതായിരുന്നു. 

1970-കളിൽ കേരളത്തിലെ നക്സലൈറ്റ് പ്രസ്ഥാനം നിരവധി തെരുവുനാടകങ്ങളും സാഹിത്യ-കലാ ചർച്ചകളും പ്രസിദ്ധീകരണങ്ങളും അവതരിപ്പിച്ചിരുന്നു. അത്തരം പ്രവർത്തനങ്ങളുടെ പരിണാമമായിരുന്നു ജനകീയ സാംസ്ജകാരിക വേദിയുടെ രൂപീകരണം. 1980 ഓഗസ്റ്റ് മാസത്തിൽ തൃശ്ശൂരിലെ അന്തിക്കാട്ട് വച്ചാണു വേദിക്കു രൂപം നൽകിയതു്. കവിയൂർ ബാലൻ സെക്രട്ടറിയായിരുന്നു. രൂപീകരണത്തിനു ശേഷം വേദിയിൽ രൂക്ഷമായ ആശയസംഘട്ടനങ്ങൾ ഉണ്ടായി. 1981-നു ശേഷം വേദി പ്രവർത്തകർ പലരും തടവിലാക്കപ്പെട്ടു. 1982-ൽ വേദി പിരിച്ചുവിട്ടു



</doc>
<doc id="137413" url="https://ml.wikipedia.org/wiki?curid=137413" title="കിർച്ചോഫ് നിയമങ്ങൾ">
കിർച്ചോഫ് നിയമങ്ങൾ

ഒരു വൈദ്യുത സർക്യൂട്ടിലെ സ്രോതസ്സുമായി ബന്ധിപ്പിച്ചിരിക്കുന്ന വിവിധ ഉപകരണങ്ങൾ ചേർന്നുണ്ടാവുന്ന അടഞ്ഞ പാതയെ ലൂപ് എന്നു വിളിക്കുന്നു. വൈദ്യുതി, അതിന്റെ സ്രോതസ്സിൽ നിന്നും പ്രവഹിച്ച് ഈ ലൂപ്പിലൂടെ സഞ്ചരിച്ച് സ്രോതസ്സിൽ തന്നെ എത്തിച്ചേരുന്നു.ഒരു വൈദ്യുത സർക്യൂട്ടിലെ വിവിധ ഉപകരണങ്ങൾ കൂട്ടിച്ചേർത്തിരിക്കുന്ന ബിന്ദുവിനെ നോഡ് എന്നു വിളിക്കുന്നു.

ഒരു വൈദ്യുത സർക്യൂട്ടിലെ വൈദ്യുത പ്രവാഹത്തെയും വോൾട്ടതയേയും പ്രതിപാദിക്കുന്ന നിയമങ്ങളാണ് കിർച്ചോഫ് നിയമങ്ങൾ. പ്രധാനമായും രണ്ട് നിയമങ്ങളാണുള്ളത്.


ഒരു വൈദ്യുത സർക്യൂട്ടിലെ വിവിധ ഉപകരണങ്ങൾ കൂട്ടിച്ചേർത്തിരിക്കുന്ന ബിന്ദുവിലേക്കു പ്രവഹിക്കുന്ന വൈദ്യുതിയുടെ ആകെ തുകയും, ആ ബിന്ദുവിൽ നിന്നും പുറത്തേക്കൊഴുകുന്ന വൈദ്യുതിയുടെ ആകെ തുകയും തുല്യമയിരിക്കും. 

ഒരു വൈദ്യുത സ്രോതസ്സിന്റെ വോൾട്ടതയും, ലൂപ്പിലുള്ള ഉപകരണങ്ങളിൽ പ്രത്യക്ഷമാകുന്ന വോൾട്ടതകളുടെ തുകയും തുല്യമായിരിക്കും.


</doc>
<doc id="137414" url="https://ml.wikipedia.org/wiki?curid=137414" title="ഇ-ഡിസ്ട്രിക്റ്റ്">
ഇ-ഡിസ്ട്രിക്റ്റ്

ജനങ്ങൾക്ക് പൊതു സേവന കേന്ദ്രങ്ങൾ വഴിയും, വെബ് പോർട്ടൽ വഴിയും സർകാരിന്റെ സേവനങ്ങൾ നൽകുവാൻ വേണ്ടി ഉദേശിച്ചു നടപ്പിലാക്കുന്ന പദ്ധതിയാണ് ഇ-ഡിസ്ട്രിക്റ്റ്.വിവിധ സർക്കാർ വകുപ്പുകളിൽ നിന്നുള്ള സേവനങ്ങൾ ഏതൊരു സേവന കേന്ദ്രത്തിൽ കൂടിയും ലഭ്യമാകുന്നതാണ്. ചില സേവനങ്ങൾ ഓൺലൈൻ വെബ് പോർട്ടൽ വഴിയും ലഭ്യമാകുന്നതാണ്.അതത് വകുപ്പുകളിൽ നടപ്പിലാക്കിയ കമ്പ്യൂട്ടർ വൽക്കരണം പരമാവധി പ്രയോജനപ്പെടുത്തി സുതാര്യമായും നിഷ്പക്ഷമായും വേഗതയിലും സേവനങ്ങൾ ലഭ്യമാക്കുകയാണ് ഇതുകൊണ്ട് ഉദേശിക്കുന്നത്. ഇതിനാവശ്യമായ നടപടി ക്രമങ്ങളിലെ ലഘൂകരണവും ഇതുവഴി നടപ്പിലാകുന്നു, ചുരുക്കത്തിൽ ആയാസരഹിതമായും കുറഞ്ഞ സമയത്തിനുള്ളിലും സേവനങ്ങൾ ലഭ്യമാക്കുന്നതിനു പ്രത്യേകം തയ്യാറാക്കിയ പദ്ധതിയാണ് ഇ-ഡിസ്ട്രിക്റ്റ്. 
കേരളത്തിൽ സർക്കാരിനു വേണ്ടി കേരള സംസ്ഥാന ഐടി മിഷനാൺ ഇത് നടപ്പാക്കുന്നത്.

മൊസില്ല ഫയർ ഫോക്സ് 3.5 ഓ അതിൽ കൂടുതലോ വേണം. മലയാലം ആവശ്യമെങ്കിൽ മലയാളം യൂണിക്കോഡ് ഫോണ്ട് ഉണ്ടാവേണ്ടതുണ്ട്.
അപേക്ഷകന് ഒരു യൂസർ ഐഡി ഉണ്ടാക്കി നേരിട്ട് അപേക്ഷ ഓൺ ലൈനായി അപേക്ഷ കൊടുക്കാവുന്നതാണ്. യൂസർ ഐഡി ഉണ്ടാക്കുന്നതിന് ആധാർ നിർബന്ധമാണ്.
അപേക്ഷകന്റെ ഫോട്ടോ ജെപിജി ഫോർമാറ്റിലും മറ്റു രേഖകൾ (റേഷൻ കാർഡ്, ആധാർ, തിരഞ്ഞെടുപ്പ് തിരിച്ചറിയൽ കാർഡ്, ആധാർ തുടങ്ങിയവ) ആവശ്യ്യാനുസരണം സ്കാൻ ചെയ്ത് പിഡിഎഫ് ഫോർമാറ്റിലും അപ്ലോഡ് ചെയ്യേണ്ടതുണ്ട്. 

അപേക്ഷാ ഫീസുകൾക്കു പുറമെ സർവീസ് ചാർജ്ജും ഓൺ ലൈനായി ഒടുക്കേണ്ടതുണ്ട്. 
അപേക്ഷ അയച്ചു കഴിഞ്ഞാൽ ഓരോ ഘട്ടത്തിലും നമ്മൾ കൊടുത്തിരിക്കുന്ന മൊബൈൽ നമ്പറിൽ സന്ദേശങ്ങൾ വരുന്നതാണ്.
ഡിജിറ്റലായി ഒപ്പിട്ട സർട്ടിഫിക്കറ്റുകൾ അപേക്ഷകന് പ്രിന്റ് ചെയ്ത് ഉപയോഗിക്കാവുന്നതാണ്. 

റവന്യു വകുപ്പിലെ 23 സർട്ടിഫിക്കറ്റുകളും വിവരാവകാശ നിയമപ്രകാരമുള്ള അപേക്ഷക്ളും അപ്പീലുകളും, പൊതു സങ്കട അപേക്ഷകൾ, വെള്ളം, വൈദ്യുതി, ഫോൺ, മൊബൈൽ, വയർലെസ്സ് എന്നിവയുടെ ബില്ലുകൾ, മഹാത്മാഗ്ഗാന്ധി സർവകലാശാല, കോഴിക്കോട് സർവകലാശാല എന്നിവയ്ക്കല്ല പണമൊടുക്കലുകൾ, തൊഴിലാളി ക്ഷേമ ബോർഡ്, സംസ്കാരിക ക്ഷേമ ബോർഡ്, പോലീസ് വകുപ്പിലേക്കുള്ള ഇ-ചലാനുകൾ,ന്മോട്ടോർ വാഹന വകുപ്പിലേക്കുള്ള ഫീസുകൾ, സെസ്സുകൾ തുടങ്ങിയ 40 സേവനങ്ങൾ ലഭ്യമാണ്.

അക്ഷയ കേന്ദ്രങ്ങൾ വഴിയും ഈ സേവനങ്ങൾ ലഭ്യമാണ്. അക്ഷ്യയയിൽ ലഭ്യമായ സേവനങ്ങൾക്ക് ഈടാക്കാവുന്ന സേവനങ്ങൾക്കുള്ള നിരക്കുകൾ അക്ഷയയുടെ വെബ്സൈറ്റിൽ ലഭ്യമാണ്.


</doc>
<doc id="137429" url="https://ml.wikipedia.org/wiki?curid=137429" title="കരിങ്കല്ലത്താണി">
കരിങ്കല്ലത്താണി

മലപ്പുറം ജില്ലയിലെ പാലക്കാട് അതിർത്തിയിൽ സ്ഥിതി ചെയ്യുന്ന ഒരു ഗ്രാമാമാണ് കരിങ്കല്ലത്താണി. കോഴിക്കോടിനെയും, പാലക്കാടിനെയും ബന്ധിപ്പിക്കുന്ന, നൂറ്റാണ്ടു പഴക്കമുള്ള റോഡ്, താഴെക്കോട് ഗ്രാമത്തിലാണുള്ളത്, ഈ വഴിയായിരുന്നു പണ്ട് തമിഴ്നാടും മലബാറുമായുള്ള വ്യാപാരബന്ധം നിലനിന്നിരുന്നത്.

കരിങ്കല്ലത്താണി എന്ന സ്ഥലനാമത്തിൽ നിന്നു തന്നെ അറിയാം പഴയ കാലത്ത് ചുമട്ടുകാർക്ക് വിശ്രമിക്കാനായി കരിങ്കല്ലുകൊണ്ടുള്ള അത്താണി സ്ഥാപിച്ചിരുന്ന സ്ഥലമായിരുന്നു ഇത്. ഈ അത്താണി സ്ഥാപിച്ചത് കൊല്ലവർഷം 1055 മകരം 22(1879 ഡിസംബർ അല്ലെങ്കിൽ 1880 ജനുവരി) പനമണ്ണ കയറട്ട കിഴക്കേതിൽ പറങ്ങോടൻ നായർ എന്ന വ്യക്തിയായിരുന്നു.


</doc>
<doc id="137434" url="https://ml.wikipedia.org/wiki?curid=137434" title="നിധീരി ജോൺ വക്കീൽ">
നിധീരി ജോൺ വക്കീൽ

ഇരുപതാം നൂറ്റാണ്ടിന്റെ ആദ്യപകുതിയിൽ രാക്ഷ്ട്രീയ സമൂഹിക നേതാവും, അഭിഭാഷകനും, നിയമസഭാ സാമാജികനും എന്ന നിലയിൽ തിരുവിതാംകൂറിൽ ശ്രദ്ധേയനായിരുന്നു നിധീരി ജോൺ വക്കീൽ (1872-1934)
തിരുവിതാംകൂർ നിയമസഭയിലേക്കു 2 തവണ തിരഞ്ഞെദടുക്കപ്പെട്ടു. തിരുവിതാംകൂറിലെ സുപ്രധാന ജനാധിപത്യ പ്രക്ഷോഭങ്ങളായ പൗര സമത്വ പ്രസ്ഥാനത്തിലും, നിവർത്തന പ്രക്ഷോഭത്തിലും സജീവമായി പങ്കെടുത്തു. അഖില കേരള കത്തോലിക്ക കോൺഗ്രസ്, കേരള കത്തോലിക്കാ വിദ്യാർഥി സംഘടന എന്നിവയുടെ ആദ്യ സംസ്ഥാന പ്രെസിഡന്റ് ആയിരുന്നു. റവന്യൂ-ദേവസ്വം വിഭജന കമ്മീഷൻ അംഗം, എലക്ഷൻ ട്രിബ്യൂണൽ ജഡ്ജ്, തുടങ്ങി നിരവധി സർക്കാർ സമിതികളിൽ പ്രവർത്തിച്ചു. മദ്യ വർജ്ജന പ്രക്ഷൊഭത്തിലും മുന്നിൽ നിന്നു. കോട്ടയം പബ്ലിക് ലൈബ്രറി സ്ഥാപിക്കുന്നതിനു മുൻ കൈ എടുത്തു. മരണം വരെ പബ്ലിക് ലൈബ്രറി മാനേജിങ്ങ് കമ്മിറ്റി അംഗമായിരുന്നു.


</doc>
<doc id="137458" url="https://ml.wikipedia.org/wiki?curid=137458" title="മർക്കോസ്‌ എഴുതിയ സുവിശേഷം">
മർക്കോസ്‌ എഴുതിയ സുവിശേഷം

ക്രിസ്തീയബൈബിളിൽ പുതിയനിയമത്തിലെ രണ്ടാമത്തെ പുസ്തകമാണ് മർക്കോസ് എഴുതിയ സുവിശേഷം. യേശുവിന്റെ ജീവിതത്തിന്റെ ഈ കാനോനികാഖ്യാനം മൂന്നു സമാന്തരസുവിശേഷങ്ങളിൽ ഒന്നാണ്. ക്രി.വ. 70-നടുത്തെങ്ങോ ഇതിന്റെ രചന നടന്നതായി കരുതപ്പെടുന്നു. ആധുനിക പണ്ഡിതന്മാർ മിക്കവരും "മർക്കോസിന്റെ മൂപ്പ്" (Marcan Priority) എന്ന നിലപാടു പിന്തുടർന്ന്, ഇതിനെ ആദ്യത്തെ കാനോനിക സുവിശേഷമായി കണക്കാക്കുന്നു.എങ്കിലും പുരാതനകാലങ്ങളിൽ മത്തായിയുടെ സുവിശേഷം ഉൾപ്പെടെയുള്ള പൂർവരചനകളുടെ സംഗ്രഹമായി കരുതപ്പെട്ടിരുന്നതിനാൽ കാനോനിക സുവിശേഷങ്ങളിൽ രണ്ടാമത്തേതായാണ് മിക്കവാറും ബൈബിൾ സംഹിതകളിൽ ഇതിന്റെ സ്ഥാനം. നാലു കാനോനിക സുവിശേഷങ്ങളിൽ ഏറ്റവും ചെറുത് ഇതാണ്.

സ്നാപകയോഹന്നാനിൽ നിന്നുള്ള ജ്ഞാനസ്നാനം മുതൽ സ്വർഗ്ഗാരോഹണം വരെയുള്ള നസ്രത്തിലെ യേശുവിന്റെ ദൗത്യകഥയാണ് ഇതിന്റെ ഉള്ളടക്കം. യേശുവിന്റെ ജീവിതത്തിൽ, ഗലീലായിൽ നിന്നു യെരുശലേമിലേക്കുള്ള യാത്രയും കുരിശുമരണവും ഉൾപ്പെടുന്ന അവസാനത്തെ ആഴ്ചയിലെ സംഭവങ്ങൾക്ക്(11 മുതൽ 16 വരെ അദ്ധ്യായങ്ങൾ) ഇതു കൂടുതൽ പ്രാധാന്യം കല്പിക്കുന്നു. ഇതിലെ ചടുലമായ ആഖ്യാനത്തിൽ യേശു കർമ്മധീരനും, രോഗങ്ങളിലും ദുഷ്ടാരൂപികളിൽ നിന്നും മുക്തി നൽകുന്നവനും അത്ഭുതപ്രവർത്തകനും ആയി പ്രത്യക്ഷപ്പെടുന്നു. ഈ സുവിശേഷകന്റെ മുഖ്യപ്രമേയങ്ങളിലൊന്ന് മിശിഹാരഹസ്യമാണ് (Messianic Secret).ഇതിലെ യേശു, താൻ മുക്തി നൽകുന്ന പിശാചുബാധിതരോട് അവരുടെ മുക്തിയുടെ കഥ ഗോപ്യമായി വയ്ക്കാൻ ആവശ്യപ്പെട്ടും, അന്യാപദേശങ്ങലിലൂടെ മാത്രം സംസാരിച്ചും തന്റെ "മിശിഹാവസ്ഥ" രഹസ്യമാക്കി വയ്ക്കുന്നു. ശിഷ്യന്മാർക്ക് യേശുവിന്റെ അത്ഭുതപ്രവൃത്തികളുടെ രഹസ്യം പിടികിട്ടുന്നില്ല.

മറ്റു മൂന്നു കാനോനിക സുവിശേഷങ്ങളുടേയും എന്ന പോലെ ഇതിന്റേയും കർതൃത്വം അജ്ഞാതമായിരിക്കുന്നു. എങ്കിലും ആദ്യകാല ക്രിസ്തീയപാർമ്പര്യം ഇതിനെ യേശുശിഷ്യനായ പത്രോസിന്റെ സ്മരണകളെ ആശ്രയിച്ചുള്ള "യോഹന്നൻ മർക്കോസിന്റെ" (John Mark) രചനയായി ചിത്രീകരിച്ചു. ഈ സുവിശേഷത്തെ മർക്കോസും അദ്ദേഹം വഴി പത്രോസും ആയി ബന്ധിപ്പിക്കുന്ന പരമ്പരാഗതമായ ഈ കർതൃത്വകഥ അടിസ്ഥാനപരമായി ശരിയാണെന്നു കരുതുന്ന പണ്ഡിതന്മാർ ഇപ്പോഴുമുണ്ടെങ്കിലും, അതിനെ സംശയിക്കുന്നവരാണ് ഏറെപ്പേരും. എന്നാൽ ഈ കഥയെ സംശയിക്കുന്നവർ പോലും ഈ സുവിശേഷത്തിന്റെ പ്രാഥമികതയെ അംഗീകരിക്കുകയും യേശുവിന്റെ ജീവിതകഥയുടെ സ്രോതസ്സുകളിൽ ഒന്നെന്നെ നിലയിൽ അതിനുള്ള പ്രാധാന്യം സമ്മതിക്കുകയും ചെയ്യുന്നു. യേശുവിന്റെ ദൗത്യത്തെക്കുറിച്ചുള്ള മൗലികശ്രോതസ്സാണ് മർക്കോസിന്റെ സുവിശേഷം.

മർക്കോസ്‌ എഴുതിയ സുവിശേഷം


</doc>
<doc id="137461" url="https://ml.wikipedia.org/wiki?curid=137461" title="ബാലഭാസ്കർ">
ബാലഭാസ്കർ

കേരളത്തിലെ പ്രശസ്തനായ ഒരു വയലിനിസ്റ്റും സംഗീതസംവിധായകനുമായിരുന്നു ബാലഭാസ്കർ(10 ജൂലൈ 1978 - 2 ഒക്ടോബർ 2018). മികച്ച വാദ്യോപകരണ സംഗീതത്തിന് ഉസ്താദ് ബിസ്മില്ലാ ഖാൻ യുവ സംഗീത്ഘർ പുരസ്കാർ ഇദ്ദേഹത്തിന് ലഭിച്ചിട്ടുണ്ട് . മലയാളത്തിലെ ചില ചലച്ചിത്രങ്ങൾക്കും ആൽബങ്ങൾക്കും ഇദ്ദേഹം സംഗീതം നൽകിയിട്ടുണ്ട്. 2018 സെപ്റ്റംബർ 25-ന് തിരുവനന്തപുരം പള്ളിപ്പുറത്ത് ഉണ്ടായ വാഹനാപകടത്തിൽ ഗുരുതരമായി പരുക്കേറ്റ് ചികിത്സയിലായിരുന്ന ഇദ്ദേഹം ഗാന്ധിജയന്തിദിനമായ ഒക്ടോബർ 2-ന് പുലർച്ചെ ഒരുമണിയോടെ ഈ ലോകത്തോട് വിടപറഞ്ഞു. ലക്ഷ്മിയാണ് ഭാര്യ. പരേതയായ തേജസ്വിനിയാണ് മകൾ. ബാലഭാസ്കറിന്റെ മരണത്തിന് കാരണമായ അപകടത്തിൽ തന്നെയായിരുന്നു മകളുടെയും മരണം.





</doc>
<doc id="137466" url="https://ml.wikipedia.org/wiki?curid=137466" title="ലൂക്കാ എഴുതിയ സുവിശേഷം">
ലൂക്കാ എഴുതിയ സുവിശേഷം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ നാലു സുവിശേഷങ്ങളിൽ മൂന്നാമത്തേതാണ് ലൂക്കാ എഴുതിയ സുവിശേഷം അല്ലെങ്കിൽ ലൂക്കോസ് എഴുതിയ സുവിശേഷം (ഇംഗ്ലീഷ്: The Gospel According to Luke). കാനോനിക സുവിശേഷങ്ങളിൽ ഏറ്റവും ദീർഘമായതും ഇതാണ്. ക്രിസ്തീയവിശ്വാസത്തിലെ കേന്ദ്രവ്യക്തിത്വമായ നസ്രത്തിലെ യേശുവിന്റെ ജീവിതത്തിന്റേയും ദൗത്യത്തിന്റേയും പുതിയനിയമദൃഷ്ഠിയിൽ നിന്നുള്ള ആഖ്യാനമാണ് മൂന്നു സമാന്തരസുവിശേഷങ്ങളിൽ ഒന്നായ ഇതിലുള്ളത്. യേശുവിന്റ ജനനവുമായി ബന്ധപ്പെട്ട സംഭവങ്ങൾ തുടങ്ങി സ്വർഗ്ഗാരോപണം വരെ ഇതിന്റെ ഉള്ളടക്കത്തിൽ പെടുന്നു. 

പരമ്പരാഗതവിശ്വാസമനുസരിച്ച് ഇതിന്റെ കർത്താവ് സുവിശേഷകനായ ലൂക്കാ (ലൂക്കോസ്) ആണ്. മുടിയനായ പുത്രന്റേയും നല്ല ശമരിയാക്കാരന്റേയും മറ്റും കഥകൾ ഈ സുവിശേഷത്തിൽ മാത്രമേ കാണുന്നുള്ളു. ഈ സുവിശേഷത്തിലെ ആഖ്യാനം പ്രാർത്ഥനയ്ക്കും, പരിശുദ്ധാത്മാവിന്റെ പ്രവർത്തനത്തിനും, സ്ത്രീകൾക്കും, ആത്മീയാനന്ദത്തിനും പ്രാധാന്യം കല്പിക്കുന്നു.

ആമുഖപ്രസ്താവന അനുസരിച്ച്, ഒരു ചരിത്രാഖ്യാനം അവതരിപ്പിച്ച് ആ ചരിത്രത്തിന്റെ ദൈവശാസ്ത്രപരമായ പ്രാധാന്യം വെളിപ്പെടുത്തുകയായിരുന്നു സുവിശേഷകന്റെ ലക്ഷ്യം. തന്റെ ചരിത്രത്തെ രചയിതാവ് മൂന്നു ഘട്ടങ്ങളായി തിരിക്കുന്നു: ആദ്യഘട്ടം സ്നാപകയോഹന്നാനോടു കൂടി അവസാനിക്കുന്നു; യേശുവിന്റെ ലോകദൗത്യത്തിന്റെ കഥയാണ് രണ്ടാമത്തേത്; യേശുവിന്റെ പുനരുദ്ധാനത്തിനു ശേഷമുള്ള സഭയുടെ ജീവിതമാണ് അവസാനാദ്ധ്യായത്തിലുള്ള മൂന്നാം ഘട്ടം. രചയിതാവ് ക്രിസ്തുമതത്തെ ദൈവികവും, മാന്യവും, നിയമാനുസൃതവും, അന്തർദ്ദേശീയവുമായ ഒരു പ്രസ്ഥാനമായി ചിത്രീകരിക്കുന്നു. ഇതിൽ യേശുവിന്റെ കാരുണ്യം എല്ലാ ആതുരരേയും തേടിയെത്തുന്നു; അദ്ദേഹത്തിന്റെ അനുയായികൾക്കിടയിൽ സ്ത്രീകൾ സവിശേഷ പ്രാധാന്യത്തോടെ കാണപ്പെടുന്നു; യാഥാസ്ഥിതിക യഹൂദർ പൊതുവേ വെറുത്തിരുന്ന ശമരിയർ പുകഴ്ത്തപ്പെടുന്നു; പുറജാതികൾക്ക് സുവിശേഷത്തെ ആശ്ലേഷിക്കാനുള്ള അവസരം കിട്ടുന്നു. ചരിത്രമെന്ന നിലയിൽ എഴുതപ്പെട്ടതെങ്കിലും രചയിതാവിന്റെ സ്രോതസ്സുകൾ ചരിത്രരേഖകൾ ആല്ലാതിരുന്നതുകൊണ്ട്, ചരിത്രദൃഷ്ട്യാ വിശ്വസനീയമായ വിവരങ്ങൾ ഇതിൽ കാണണമെന്നില്ല.

തന്റെ കഥയിലെ സമയരേഖയ്ക്ക് ഈ സുവിശേഷകൻ നേരത്തേ എഴുതപ്പെട്ടിരിക്കാവുന്ന മർക്കോസിന്റെ സുവിശേഷത്തേയും, പിൽക്കാലത്ത് നഷ്ടപ്പെട്ടുപോയതായി കരുതപ്പെടുന്ന യേശുവചനശേഖരമായ 'Q' എന്ന രേഖയേയും ആശ്രയിച്ചിരിക്കാമെന്നു കരുതപ്പെടുന്നു. സ്വതന്ത്രമായ മറ്റു ലിഖിതരേഖകളേയും ഗ്രന്ഥകാരൻ ആശ്രയിച്ചിരിക്കാം. പരമ്പര്യവാദികളായ ക്രിസ്തീയപണ്ഡിതന്മാർ ഇത് ക്രി.വ.60-നടുത്ത് എഴുതപ്പെട്ടതായി കരുതുന്നു. അതേസമയം ആധുനികകാലത്തെ ഉദാത്തവിമർശനത്തിന്റെ(Higher criticism) ദൃഷ്ടിയിൽ ഇതിന്റെ രചനാകാലം ക്രി.വ. ഒന്നാം നൂറ്റാണ്ടിന്റെ അവസാനദശകങ്ങളിലാണ്.

പൗലോസിന്റെ സഹപ്രവർത്തകനായിരുന്ന 'പ്രിയവൈദ്യൻ' (Beloved physician) ലൂക്കായെ ഇതിന്റെ കർത്താവായി കാണുന്ന പരമ്പരാഗതനിലപാട് ഇന്നും അവതരിപ്പിക്കപ്പെടാറുണ്ടെങ്കിലും, ഇതേ സുവിശേഷകന്റെ തന്നെ രചനയായി കരുതപ്പെടുന്ന നടപടി പുസ്തകവും പൗലോസിന്റെ ലേഖനങ്ങളും തമ്മിലുള്ള പൊരുത്തക്കേടുകൾ കണക്കിലെടുത്ത് പല പണ്ഡിതന്മാരും ഈ നിലപാടിനെ ചോദ്യം ചെയ്യുന്നു. ഇത് ലൂക്കായുടെ തന്നെ രചന ആയിരിക്കുക അസാദ്ധ്യമല്ലെന്ന് ബൈബിൾ പണ്ഡിതനായ റെയ്മണ്ട് ബ്രൗൺ കരുതുന്നു. എന്നാൽ ഇതിന്റെ കർതൃത്വം അജ്ഞാതമാണ് എന്ന നിലപാടാണ് ഇന്നു മിക്ക പണ്ഡിതന്മാരും സ്വീകരിക്കുന്നത്.

ലൂക്കായുടെ സുവിശേഷത്തിന്റെ കർത്താവു തന്നെ പുതിയനിയമത്തിലെ മറ്റൊരു ഗ്രന്ഥമായ അപ്പസ്തോല നടപടികളും എഴുതി എന്ന കാര്യത്തിൽ പണ്ഡിതന്മാർക്കിടയിൽ വ്യാപകമായ സമ്മതി ഉണ്ട്. തുടക്കത്തിൽ ഇവ ചേർന്ന് രണ്ടു വാല്യങ്ങളുള്ള ഏകഗ്രന്ഥമായിരുന്നു എന്നു കരുതുന്നവരും ഉണ്ട്. 
പൗലോസ് അപ്പസ്തോലൻ കൊളോസിയക്കാർക്കെഴുതിയ ലേഖനത്തിൽ ഇങ്ങനെ പറയുന്നു: "ഞങ്ങളുടെ പ്രിയപ്പെട്ട വൈദ്യനായ ലൂക്കായുടേയും ദേമായുടേയും അഭിവാദനങ്ങൾ."



</doc>
<doc id="137476" url="https://ml.wikipedia.org/wiki?curid=137476" title="യോഹന്നാൻ എഴുതിയ സുവിശേഷം">
യോഹന്നാൻ എഴുതിയ സുവിശേഷം

ക്രിസ്തീയബൈബിളിൽ പുതിയനിയമത്തിലെ നാലു സുവിശേഷങ്ങളിൽ അവസാനത്തേതാണ് യോഹന്നാൻ എഴുതിയ സുവിശേഷം. യേശുവിനു മുന്നേ വഴിയൊരുക്കാൻ വന്നവനായി പറയപ്പെട്ട സ്നാപകയോഹന്നാന്റെ സാക്ഷ്യത്തിൽ തുടങ്ങി യേശുവിന്റെ മരണം, ദേഹസംസ്കാരം പുനരുത്ഥാനം, ഉത്ഥാനാനന്തര പ്രത്യക്ഷങ്ങൾ എന്നിവ വരെയുള്ള 'യേശുകഥ'-യിലെ സംഭവങ്ങളുടെ ആഖ്യാനമാണിത്.

ഇതിന്റെ കർതൃത്വം അജ്ഞാതമായിരിക്കുന്നു. കൃതിയിലെ തന്നെ അവകാശവാദം അനുസരിച്ച് (21:21) "യേശു സ്നേഹിച്ച ശിഷ്യനായ" യോഹന്നാന്റെ സാക്ഷ്യത്തിലാണ് ഇതിന്റെ ഉല്പത്തി. സുവിശേഷത്തിൽ പേരെടുത്തു പറയാത്ത ഈ ശിഷ്യൻ പത്രോസിനെപ്പോലെ തന്നെ യേശുവിന്റെ ഏറ്റവും അടുത്ത അനുയായികളിൽ ഒരാളായിരുന്നു. യേശുവിന്റെ പന്ത്രണ്ട് അപ്പസ്തോലന്മാരിൽ ഒരാളായ യോഹന്നാൻ ആണ് ഇതു രചിച്ചത് എന്ന പാരമ്പര്യം ആദിമസഭയിൽ നിലവിലുണ്ടായിരുന്നു. യോഹന്നാന്റെ നിലവിലുള്ള 3 ലേഖനങ്ങളുമായി ശൈലിയിലും ഉള്ളടക്കത്തിലും സാമ്യം പ്രകടിപ്പിക്കുന്ന ഈ കൃതിയെ വ്യാഖ്യാതാക്കൾ ആ ലേഖനങ്ങൾക്കൊപ്പം ചേർത്തു പരിഗണിക്കുന്നു. ആധുനിക പണ്ഡിതന്മാരിൽ ഭൂരിപക്ഷവും ഈ കൃതികളെ യേശുശിഷ്യനായ യോഹന്നാന്റെ രചനകളായി കണക്കാക്കുന്നില്ല. ഇതിനെക്കുറിച്ച് ഒന്നും പറയുക വയ്യെന്ന നിലപാടാണ് പല പണ്ഡിതന്മാർക്കും.
ഈ സുവിശേഷത്തിന്റെ രചനയ്ക്കു അവസരമൊരുക്കിയ പാരമ്പര്യശ്രേണി കണ്ടെത്തുന്നതിൽ റെയ്മൺ ഇ ബ്രൗൺ കാര്യമായ സംഭാവന നൽകി. ക്രി.വ. 90-നടുത്തുള്ള ഇതിന്റെ രചനാകാലത്ത് പള്ളികളും സിനഗോഗുകളും തമ്മിൽ നടന്നു കൊണ്ടിരുന്ന സംവാദം ഇതിലെ പ്രഭാഷണങ്ങളിൽ പ്രതിഫലിക്കുന്നു. യഹൂദമത്തിനുള്ളിലെ ഒരു പ്രസ്ഥാനം എന്ന നിലയിലായിരുന്നു ക്രിസ്തുമതത്തിന്റെ തുടക്കമെങ്കിലും ക്രമേണ അവ വഴിപിരിഞ്ഞുപോവുകയും അവയ്ക്കിടയിൽ കടുത്ത ശത്രുത നിലവിൽ വരുകയും ചെയ്തു. രാഷ്ട്രാന്തരവ്യാപ്തിയുള്ള ഒരു ധാർമ്മികമുന്നേറ്റം എന്ന നിലയിലല്ലാതെ, യഹൂദമതവുമായുള്ള ശത്രുതയെ ആധാരമാക്കിയാണ് ക്രിസ്തീയസമൂഹം അപ്പോഴും സ്വന്തം അസ്തിത്വത്തെ നിർവചിച്ചിരുന്നത് എന്നാണ് ഈ സുവിശേഷത്തിലെ ചില പ്രഭാഷണങ്ങൾ നൽകുന്ന സൂചന.
പുതിയനിയമത്തിലെ ആദ്യത്തെ മൂന്നു ഗ്രന്ഥങ്ങളായ സമാന്തരസുവിശേഷങ്ങളിൽ കാണുന്നതിനേക്കാൾ ഉദാത്തമായ ക്രിസ്തുശാസ്ത്രമാണ് നാലാമത്തേതായ യോഹന്നാന്റെ സുവിശേഷത്തിൽ ഉള്ളത്. എല്ലാ സൃഷ്ടിയുടേയും കാരണഭൂതനെന്ന നിലയിൽ ആരാധനായോഗ്യനായ ദൈവവചനവും, മനുഷ്യാവതാരം ചെയ്ത ദൈവം തന്നെയുമായി ഈ സുവിശേഷം ക്രിസ്തുവിനെ അവതരിപ്പിക്കുന്നു. തന്നെക്കുറിച്ചും തന്റെ ദൈവികഭാവത്തെക്കുറിച്ചും യേശു ശിഷ്യന്മാരോട് ദീർഘമായി പ്രഭാഷണം ചെയ്യുന്നത് ഈ സുവിശേഷത്തിൽ മാത്രമാണ്. അനുയായികളെ വിശ്വാസത്തിൽ ഉറപ്പിക്കാനായി യേശു, മരിച്ചുപോയ തന്റെ സുഹൃത്ത് ലാസറിനെ പുനരുജ്ജീവിപ്പിക്കുന്നത് ഈ സുവിശേഷത്തിൽ മാത്രമേ കാണുന്നുള്ളു. യേശുവിന്റെ അന്യാപദേശങ്ങൾക്കും ബാധയൊഴിക്കലുകൾക്കും മറ്റും ഈ സുവിശേഷം വലിയ പ്രാധാന്യം കല്പിക്കുന്നില്ല. ദൈവരാജ്യം മുന്നേ വന്നെത്തിക്കഴിഞ്ഞതിനാൽ വിശ്വസിക്കുന്നവരിലെല്ലാം രക്ഷ കുടികൊള്ളുന്നു എന്ന നിലപാടാണ് ഇത് അവതരിപ്പിക്കുന്നത്. ജ്ഞാനവാദഘടകങ്ങൾ (Gnostic elements) അടങ്ങുന്ന സുവിശേഷമാണിത്. 
സമാന്തരസുവിശേഷങ്ങളിലേയും യോഹന്നാന്റെ സുവിശേഷത്തിലേയും ആഖ്യാനങ്ങൾ തമ്മിലുള്ള പൊരുത്തക്കേടുകൾ പരിഗണിക്കുമ്പോൾ അവയിൽ ഏതെങ്കിലും ഒരാഖ്യാനത്തിൽ മാത്രമേ ചരിത്രമൂല്യം ഉണ്ടാവൂ എന്നാണ് ഭൂരിപക്ഷം പണ്ഡിതന്മാരും കരുതുന്നത്. ഇക്കാര്യത്തിൽ യോഹന്നാന്റെ സുവിശേഷത്തേക്കാളധികം 'സമാന്തരങ്ങളെ' വിശ്വസിക്കാനാണ് മിക്കവരും താത്പര്യം കാട്ടുന്നത്

യോഹന്നാൻ എഴുതിയ സുവിശേഷം


</doc>
<doc id="137480" url="https://ml.wikipedia.org/wiki?curid=137480" title="അപ്പസ്തോലന്മാരുടെ പ്രവർത്തനങ്ങൾ">
അപ്പസ്തോലന്മാരുടെ പ്രവർത്തനങ്ങൾ

ക്രിസ്തീയബൈബിളിലെ പുതിയനിയമത്തിലുള്ള ഒരു ഗ്രന്ഥമാണ് അപ്പസ്തോലന്മാരുടെ പ്രവർത്തനങ്ങൾ (ഇംഗ്ലീഷ്: Acts of the Apostles). "അപ്പൊസ്തലൻ‌മാരുടെ പ്രവൃത്തികൾ", "അപ്പസ്തോലന്മാരുടെ നടപടികൾ" തുടങ്ങിയ പേരുകളും "നടപടിപ്പുസ്തകം" എന്ന ചുരുക്കപ്പേരും ഇതിനുണ്ട്. നാലു കാനോനിക സുവിശേഷങ്ങളെ തുടർന്നുള്ള അഞ്ചാമത്തെ ഗ്രന്ഥത്തിന്റെ സ്ഥാനമാണ് പുതിയനിയമസംഹിതകളിൽ ഇതിനുള്ളത്. നാലു കാനോനിക സുവിശേഷങ്ങളിൽ മൂന്നാമത്തേതിന്റെ കർത്താവായി അറിയപ്പെടുന്ന ലൂക്കായാണ് ഇതിന്റേയും കർത്താവ് എന്നാണ് ക്രിസ്തീയപാരമ്പര്യം പറയുന്നത്. ലൂക്കായുടെ സുവിശേഷവും ഇതും ചേർന്ന് ആരംഭത്തിൽ രണ്ടു ഭാഗങ്ങളുള്ള ഏക രചനയായിരുന്നു എന്നു കരുതപ്പെടുന്നു. 

ക്രിസ്തു-ശിഷ്യന്മാരായ പന്ത്രണ്ട് അപ്പസ്തോലന്മാരുടേയും തർസൂസിലെ പൗലോസിന്റേയും സുവിശേഷ ദൗത്യങ്ങളെ കേന്ദ്രീകരിച്ച് ക്രിസ്തുവിന്റെ ഐഹികജീവിതത്തെ തുടർന്നുള്ള അപ്പസ്തോലിക യുഗത്തിലെ ക്രിസ്തുമതത്തിന്റെ ചരിത്രം പറയുന്ന രചനയാണിത്. യെരുശലേം നഗരത്തെ കേന്ദ്രീകരിച്ചുള്ള ആദ്യാദ്ധ്യായങ്ങളിലെ ആഖ്യാനത്തിൽ യേശുവിന്റെ പുനരുദ്ധാനവും, ശിഷ്യന്മാർക്ക് അദ്ദേഹം നൽകിയ സുവിശേഷപ്രഘോഷണ നിയുക്തിയും, രണ്ടാമത്തെ ആഗമനത്തിന്റെ വാഗ്ദാനത്തെ തുടർന്നുള്ള സ്വർഗ്ഗാരോഹണവും, അപ്പസ്തോലന്മാരുടെ സുവിശേഷദൗത്യങ്ങളുടെ ആരംഭവും പെന്തക്കൊസ്താ ദിനത്തിലെ അനുഭവങ്ങളും ചർച്ചചെയ്യപ്പെടുന്നു. ഒടുവിലത്തെ അദ്ധ്യായങ്ങളിൽ ക്രിസ്തുമതപീഡകനായിരുന്ന പൗലോസിന്റെ മാനസാന്തരവും, പ്രേഷിത ദൗത്യവും, കാരഗൃഹവാസവും, ശിക്ഷക്കെതിരായി സീസറിന്റെ പക്കൽ അപ്പീൽ കൊടുക്കാനായി റോമിലേക്കുള്ള അദ്ദേഹത്തിന്റെ കപ്പൽ യാത്രയും വിഷയമാകുന്നു.

അപ്പൊസ്തലന്മാരുടെ പ്രവൃത്തികൾ


</doc>
<doc id="137482" url="https://ml.wikipedia.org/wiki?curid=137482" title="റോമാക്കാർക്കെഴുതിയ ലേഖനം">
റോമാക്കാർക്കെഴുതിയ ലേഖനം

ക്രിസ്തീയബൈബിളിൽ പുതിയനിയമത്തിലെ ആറാമത്തെ ഗ്രന്ഥമാണ് പൗലോസ് റോമാക്കാർക്കെഴുതിയ ലേഖനം. ഇതിന്റെ കർത്താവ് പൗലോസ് അപ്പസ്തോലൻ തന്നെയാണെന്നും യേശുക്രിസ്തുവിന്റെ സുവിശേഷത്തിലൂടെയുള്ള രക്ഷയുടെ വിശദീകരണമായി എഴുതിയതാണിതെന്നും ബൈബിൾ പണ്ഡിതന്മാർ അംഗീകരിക്കുന്നു. പൗലോസിന്റെ ഏറ്റവും ദൈർഘ്യമുള്ള ലേഖനമായ ഇത് അദ്ദേഹത്തിന്റെ മുഖ്യമായ ദൈവശാസ്ത്രപൈതൃകമായി കണക്കാക്കപ്പെടുന്നു. 

റോമിലെ സഭാംഗങ്ങൾക്കുള്ള ആശംസയ്ക്കും അവർക്കുവേണ്ടിയുള്ള പ്രാർത്ഥനാവചനങ്ങൾക്കും ശേഷം പൗലോസ് ലേഖനത്തിന്റെ വിഷയം അവതരിപ്പിക്കുന്നു. യേശുക്രിസ്തുവിന്റെ സുവിശേഷത്തിലൂടെയുള്ള ദൈവത്തിന്റെ രക്ഷയുടെ സാർവലൗകികതയാണ് ഈ ലേഖനത്തിന്റെ കേന്ദ്രപ്രമേയം. യഹൂദനോ യവനനോ എന്ന ഭേദമില്ലാതെ, വിശ്വസിക്കുന്ന എല്ലാവർക്കും ആ രക്ഷയിൽ പങ്കുപറ്റാനാകുമെന്ന് പൗലോസ് വാദിക്കുന്നു. 

എല്ലാ മനുഷ്യരും പാപത്തിന്റെ ബന്ധനത്തിൽ കഴിയുന്നവരും ദൈവതിരുമുൻപിൽ കുറ്റക്കാരുമാണെന്ന് പൗലോസ് കരുതി(1:16-17). അതിനാൽ ദൈവത്തിന്റെ മുൻപിൽ നീതീകരിക്കപ്പെടാനുള്ള ബദ്ധ്യത എല്ലാവർക്കുമുണ്ട്. യേശുവിന്റെ മരണത്തിലും ഉത്ഥാനത്തിലും കൂടി പാപികളുടെ രക്ഷ സാദ്ധ്യമാകുന്നു. യേശുക്രിസ്തുവിലുള്ള വിശ്വാസത്തിലൂടെ ഓരോ മനുഷ്യനും നീതീകരിക്കപ്പെട്ട് ഈ രക്ഷയ്ക്ക് അവകാശിയാകുന്നു. അതിനാൽ ദൈവം ഒരേസമയം നീതിപ്രവർത്തിക്കുന്നവനും നീതീകരിക്കുന്നവനും ആകുന്നു. ദൈവം കൃപാപൂർവം ദാനമായി നൽകുന്ന രക്ഷയോട് വിശ്വാസത്തിലൂടെ പ്രതികരിക്കുമ്പോൾ മനുഷ്യരാശി നീതികരിക്കപ്പെടുന്നു. ദൈവത്തിന്റെ മുൻപിൽ മനുഷ്യൻ നീതീകരിക്കപ്പെടുന്നത് വിശ്വാസത്തിലൂടെ മാത്രമാണെന്നതിന്റെ ഉദാഹരണമായി പൗലോസ് പഴയനിയമത്തിലെ അബ്രാഹത്തിന്റെ കാര്യം എടുത്തുകാട്ടുന്നു.

യേശുവിലുള്ള വിശ്വാസം വഴി ദൈവവുമായി സ്ഥാപിക്കപ്പെടുന്ന പുതിയ ബന്ധത്തിന്റെ ഫലങ്ങൾ എന്തെന്ന് തുടർന്ന് പൗലോസ് വിശദീകരിക്കുന്നു. വിശ്വാസത്തിലൂടെ ദൈവികസമാധാനം പ്രാപിക്കുന്ന വിശ്വാസിയെ ദൈവാത്മാവ് പാപത്തിന്റേയും മരണത്തിന്റേയും ശക്തിയിൽ നിന്നു മോചിപ്പിക്കുന്നു. 5 മുതൽ 8 വരെ അദ്ധ്യായങ്ങളിൽ പൗലോസ് ദൈവികനിയമത്തിന്റെ ഉദ്ദേശ്യവും വിശ്വാസിയുടെ ജീവിതത്തിൽ ദൈവാത്മാവിനുള്ള പങ്കും വിവരിക്കുന്നു. 

തുടർന്ന് ലേഖകൻ, മനുഷ്യരാശിക്കുവേണ്ടിയുള്ള ദൈവത്തിന്റെ പദ്ധതിയിൽ യഹൂദർക്കും യഹൂദേതരർക്കുമുള്ള പങ്കു പരിഗണിക്കുന്നു. യേശുവിനെ യഹൂദർ തിരസ്കരിച്ചത് യേശു വഴിയുള്ള ദൈവകൃപയിലേക്ക് മുഴുവൻ മനുഷ്യരാശിയേയും എത്തിക്കാനുള്ള ദൈവികപദ്ധതിയുടെ ഭാഗമായിട്ടായിരുന്നു എന്നു പൗലോസ് വാദിക്കുന്നു. ഇസ്രായേലിനോടുള്ള തന്റെ വാഗ്ദാനത്തിൽ ദൈവം വിശ്വസ്തനായിരുന്നു എന്നു വാദിക്കുന്ന അദ്ദേഹം, ഇസ്രായേൽക്കാരനും ഒരിക്കൽ ക്രിസ്തുവിനെ പീഡിപ്പിച്ചിരുന്നവനുമായ തന്നെപ്പോലെ മുഴുവൻ ഇസ്രായേലും സത്യത്തിന്റെ തിരിച്ചറിവിൽ എത്തുമെന്ന പ്രത്യാശ പ്രകടിപ്പിക്കുന്നു. 9 മുതൽ 11 വരെ അദ്ധ്യായങ്ങളിൽ ഇസ്രായേൽ ജനത എങ്ങനെ തിരസ്കരിക്കപ്പെട്ടെന്നും അവിശ്വസ്തത വെടിഞ്ഞ് വിശ്വാസത്തിലേക്കു മടങ്ങുന്നതിലൂടെ വീണ്ടും ദൈവത്തിന്റെ തെരഞ്ഞെടുക്കപ്പെട്ട ജനമാകാൻ അവർക്ക് എങ്ങനെ കഴിയുമെന്നും ലേഖകൻ വിശദീകരിക്കുന്നു.

അവസാനമായി, മറ്റുള്ളവരുമായുള്ള ബന്ധത്തിൽ സ്നേഹത്തിന്റെ വഴി പിന്തുടർന്നുള്ള ക്രിസ്തീയജീവിതം എങ്ങനെയായിരിക്കണമെന്ന് പൗലോസ് വിവരിക്കുന്നു. ഇവിടെ ദൈവശുശ്രൂഷ, തമ്മിൽ തമ്മിലും രാഷ്ട്രത്തോടുമുള്ള ക്രിസ്ത്യാനികളുടെ ഉത്തരവാദിത്ത്വങ്ങൾ, മനസാക്ഷിയുടെ പ്രശ്നങ്ങൾ തുടങ്ങിയ വിഷയങ്ങൾ അദ്ദേഹം പരിഗണിക്കുന്നു. വ്യക്തിപരമായ ആശംസയും ദൈവസ്തുതിയുമായി ലേഖനം സമാപിക്കുന്നു.

ഈശോസഭാപണ്ഡിതൻ ജോസഫ് ഫിറ്റ്സ്‌മ്യേറിന്റെ അഭിപ്രായത്തിൽ യേശുക്രിസ്തുവിലുള്ള വിശ്വാസം വഴി ലഭിക്കുന്ന ദൈവകൃപമൂലം യഹൂദനും പുറജാതിക്കാരനും ഒരുപോലെ പ്രാപ്യമാകുന്ന നീതീകരണവും രക്ഷയും എന്ന ഇതിലെ വിഷയത്തിന്റെ ഗാംഭീര്യവും ഔന്നത്യവും തന്നെ, പിതാവായ ദൈവത്തിന്റെ നീതിയും സ്നേഹവും വെളിപ്പെടുത്തി വായനക്കാരനെ വശീകരിക്കുന്നു. ഈ കൃതി ഒരു ദൈവശാസ്ത്രവ്യവസ്ഥയോ പൗലോസിന്റെ ജീവിതദൗത്യത്തിന്റെ സംഗ്രഹമോ എന്നതിനു പകരം അദ്ദേഹത്തിന്റെ നായകശില്പമാണെന്ന് പൊതുവേ സമ്മതിക്കപ്പെട്ടിരിക്കുന്നതായി ചൂണ്ടിക്കാട്ടുന്ന എൻ ടി റൈറ്റ്സ് തുടർന്ന് അതിനെ ഇങ്ങനെ പുകഴ്ത്തുന്നു:- 

നൂറ്റാണ്ടുകളിലൂടെ ക്രിസ്തീയചിന്തയെ സമഗ്രമായി സ്വാധീനിച്ച ഒരു രചനയാണ് റോമാക്കാർക്കെഴുതിയ ലേഖനം. സഭാപിതാവായ അഗസ്റ്റിനും പ്രൊട്ടസ്റ്റന്റ് നവീകരണനായകന്മാരായ ലൂഥറും കാൽവിനും മുതൽ ഇരുപതാം നൂറ്റാണ്ടിലെ പ്രഖ്യാത പൊട്ടസ്റ്റന്റ് ചിന്തകനായ കാൾ ബാർട്ട് വരെയുള്ളവരെ ഇതു നിർണ്ണായകമായി സ്വാധീനിച്ചു. ക്രൈസ്തവീകരിക്കപ്പെട്ട റോമാസാമ്രാജ്യത്തിന്റെ തകർച്ചയിൽ നിരാശപ്പെടാതെ, നാഗരികതയുടെ പതനത്തെ അതിജീവിക്കുന്ന ഒരു രാഷ്ട്രത്തെ സങ്കല്പിക്കാൻ അഗസ്റ്റിനെ സഹായിച്ചത് ഈ ലേഖനമാണ്. മദ്ധ്യയുഗങ്ങളിലെ അതിരുവിട്ട സ്ഥാപനവൽക്കരണവും ആഡംബരവും മൂലം ക്രൈസ്തവലോകം ജീർണ്ണിച്ചപ്പോൾ ദൈവത്തിന്റെ പ്രഭുത്വത്തെ അംഗീകരിച്ച് വിശ്വാസത്തിലൂടെ നീതീകരിക്കപ്പെടുന്നവരുടെ സമൂഹം എന്ന ഇതിലെ ആശയം പാശ്ചാത്യസഭയിലെ പ്രൊട്ടസ്റ്റന്റ് നവീകരണസംരംഭത്തിന്റെ നേതാക്കളായ ലൂഥറിനും കാൽവിനും വഴികാട്ടിയായി. ഭൗതികപുരോഗതി ദൈവപ്രീതിയുടെ ലക്ഷണമായി ചിത്രീകരിക്കപ്പെട്ട ഇരുപതാം നൂറ്റാണ്ടിൽ, മാനുഷികനേട്ടങ്ങളെ ദൈവകൃപയ്ക്കു പകരമായി കാണുന്നതിനെതിരെയുള്ള നിലപാടെടുക്കാൻ കാൾ ബാർട്ടിനെ പ്രേരിപ്പിച്ചതും ഈ ലേഖനമാണ്. യഹൂദജനതയുമായുള്ള ദൈവത്തിന്റെ പ്രത്യേകബന്ധത്തിന്റെ തുടർപ്രസക്തിയെ പിന്തുണക്കുന്ന ഇതിലെ നിലപാട്, പുരാതന ഇസ്രായേലിന്റെ ഇന്നത്തെ പിന്തുടർച്ചക്കാരെ കാലഹരണപ്പെട്ട ഒരു ജനതയായി കാണാനുള്ള ക്രിസ്തീയമനോഭാവത്തിനു വെല്ലുവിളിയായി നിൽക്കുന്നു.

 ക്രിസ്തുമതത്തിലേക്കുള്ള അഗസ്തിന്റെ ക്രമേണയുള്ള പരിവർത്തനത്തിന് അന്തിമപ്രേരണയായതു പോലും, റോമാക്കാർക്കെഴുതിയ ലേഖനം 13-ആം അദ്ധ്യായത്തിലെ ഈ അവസാനവാക്യങ്ങളുടെ വായന ആയിരുന്നു: "കൂത്താട്ടവും മദ്യപാനവും, ദുർവൃത്തിയും തോന്ന്യാസവും, കലഹവും അസൂയയും വിട്ട് പകലിനിണങ്ങും വിധം നമുക്കു വ്യാപരിക്കാം. കർത്താവായ യേശുക്രിസ്തുവിനെ ധരിക്കാം. ജഡികാസക്തികളെ തൃപ്തിപ്പെടുത്താൻ ഒരുമ്പെടാതിരിക്കാം." 

റോമർക്ക് എഴുതിയ ലേഖനം


</doc>
<doc id="137486" url="https://ml.wikipedia.org/wiki?curid=137486" title="ശതകം (ക്രിക്കറ്റ്)">
ശതകം (ക്രിക്കറ്റ്)

ക്രിക്കറ്റിലെ ഒരു ഇന്നിംഗ്സിൽ ഒരു ബാറ്റ്സ്മാൻ നൂറോ അതിലധികമോ റണ്ണുകൾ നേടുമ്പോഴാണ് ശതകം നേടി എന്ന് പറയുന്നത്. രണ്ട് ബാറ്റ്സ്മാന്മാർ ചേർന്നുള്ള കൂട്ടുകെട്ട് നൂറ് റണ്ണുകൾ പിന്നിടുമ്പോഴും "സെഞ്ച്വറി പാർട്ട്‌ണർഷിപ്പ്" (Century Partnership) എന്ന് പറയും. ശതകം എന്ന് പറയുന്നത് ഒരു കളിക്കാരന്റെ കളിജീവിതത്തിലെ ഒരു നാഴികക്കല്ലാണ്. അദ്ദേഹത്തിന്റെ കളിജീവിതത്തിന്റെ സ്ഥിതിവിവരക്കണക്കുകളിലെ പ്രധാന ഒരു ഘടകമാണ് ശതകങ്ങളുടെ എണ്ണം എന്നത്. ഒരു ഇന്നിംഗ്സിൽ ഒരു ബൗളർ 5 വിക്കറ്റുകൾ നേടുന്നതിനോട് ബാറ്റിംഗിലെ ശതകനേട്ടത്തെ താരതമ്യപ്പെടുത്താം. ശതകം നേടുന്നതിനെ ടൺ (Ton) എന്നും പരാമർശിക്കുന്നു.

19 ആം നൂറ്റാണ്ടിന്റെ അവസാന കാലം വരെ ശതകം എന്നത് വളരെ അപൂർവ്വമായിരുന്നു. അതിനു കാരണം മോശമായ പിച്ചുകളായിരുന്നു. ആ കാലത്ത് പിച്ചുകൾ കളികൾക്കായി നല്ലപോലെ ഒരുക്കിയിരുന്നില്ല.ആദ്യത്തെ അറിയപ്പെടുന്ന ശതകത്തെപ്പറ്റി ഇപ്പോഴും സംശയങ്ങൾ നിലവിലുണ്ട്. എന്നാൽ 1769 ആഗസ്റ്റ് 31 ന് സെവെനോക്സ് വൈനിൽ വെച്ച് റോത്താമിനെതിരെ ഡ്യൂക്ക് ഒഫ് ഡോർസെറ്റ്സ് XI ന് വേണ്ടി ജോൺ മിൻഷൽ നേടിയ 107 റണ്ണുകളാണ് ആദ്യത്തെ അറിയപ്പെടുന്ന ശതകം എന്ന വാദത്തിലേക്കാണ് കൂടുതൽ സൂചനകളും വിരൽ ചൂണ്ടുന്നത്. എന്നാൽ അതൊരു പ്രാധാന്യമില്ലാത്ത മത്സരമായിരുന്നു.

പ്രധാന ക്രിക്കറ്റിലെ ആദ്യ ശതകം, 1775 ജൂലൈയിൽ ബ്രോഡ്‌ഹാഫ്പെന്നി ഡൗണിൽ വെച്ച് സറേക്കെതിരായ മത്സരത്തിൽ ഹാം‌പ്‌ഷെയറിനു വേണ്ടി ജോൺ സ്മോൾ നേടിയ 136 റണ്ണുകളാണ്. 1767 ൽ രണ്ട് ഹാംബിൾഡൺ ബാറ്റ്സ്മാന്മാർ കാറ്റർഹാമിനെതിരായ മത്സരത്തിൽ ഒന്നാം വിക്കറ്റിൽ ചേർത്ത 192 റണ്ണുകളാണ് ആദ്യത്തെ ശതകകൂട്ടുകെട്ട്. ആ രണ്ട് ബാറ്റ്സ്മാന്മാർ ടോം സുയീറ്ററും എഡ്വേർഡ് അബുറോയും ആണെന്ന് വിശ്വസിക്കുന്നു. ആ രണ്ട് പേരിൽ ആരെങ്കിലുമൊരാൾ ശതകം തികച്ചിരിക്കുമെന്ന് ഏകദേശം ഉറപ്പാണെങ്കിലും സ്രോതസ്സുകൾക്ക് ഒരു ഉറപ്പുമില്ല.

ഫസ്റ്റ് ക്ലാസ്സ് ക്രിക്കറ്റിൽ 100 ശതകങ്ങൾ നേടുന്ന ആദ്യ കളിക്കാരൻ ഇംഗ്ലണ്ടിന്റെ ഡബ്ല്യു. ജി. ഗ്രേസ് ആണ്. 1895 ൽ ആണ് അദ്ദേഹം ആ നാഴികക്കല്ല് പിന്നിട്ടത്. അദ്ദേഹം ആകെ 124 ഫസ്റ്റ് ക്ലാസ്സ് ശതകങ്ങൾ നേടിയിട്ടുണ്ട്. ഇപ്പോൾ ഏറ്റവും കൂടുതൽ ഫസ്റ്റ് ക്ലാസ്സ് ശതകങ്ങളുടെ റെക്കോർഡ് ഇംഗ്ലണ്ടിന്റെ തന്നെ ജാക്ക് ഹോബ്സിന്റെ കൈയിലാണ്. അദ്ദേഹം ആകെ 199 ഫസ്റ്റ് ക്ലാസ്സ് ശതകങ്ങൾ നേടിയിട്ടുണ്ട്.

ടെസ്റ്റ് ക്രിക്കറ്റിലെ ആദ്യ ശതകം നേടിയത് ഓസ്ട്രേലിയയുടെ ചാൾസ് ബാനർമാനാണ്. 1877 മാർച്ച് 15 മുതൽ 19 വരെ മെൽബൺ ക്രിക്കറ്റ് മൈതാനത്ത് നടന്ന മത്സരത്തിൽ ഇംഗ്ലണ്ടിനെതിരെ 165 റണ്ണുകൾ നേടിയാണ് അദ്ദേഹം ഈ നേട്ടം സ്വന്തമാക്കിയത്. (അദ്ദേഹം പരിക്ക് പറ്റി പുറത്തു പോവുകയായിരുന്നു).

ടെസ്റ്റ് ക്രിക്കറ്റിലെ ആദ്യ സെഞ്ച്വറി കൂട്ടുകെട്ട് ഇംഗ്ലണ്ടിന്റെ ഡബ്ല്യു. ജി. ഗ്രേസും എ. പി. ലൂക്കാസും ചേർന്ന് നിർമ്മിച്ചതാണ്. ഓസ്ട്രേലിയയുടെ 1880 ലെ ഇംഗ്ലണ്ട് പര്യടനത്തിലെ ആദ്യ മത്സരത്തിലെ ആദ്യ ഇന്നിംഗ്സിലായിരുന്നു ഇത്. 1880 സെപ്റ്റംബർ 6 മുതൽ 8 വരെ നീണ്ടുനിന്ന ആ മത്സരം നടന്നത് കെന്നിംഗ്ടൺ ഓവലിലാണ്.

ടെസ്റ്റ് ക്രിക്കറ്റിൽ ഏറ്റവും കൂടുതൽ ശതകങ്ങൾ നേടുന്ന ബാറ്റ്സ്മാൻ എന്ന റെക്കോർഡ് നിലവിൽ ഇന്ത്യയുടെ സച്ചിൻ ടെണ്ടുൽക്കറുടെ പേരിലാണ്. അദ്ദേഹം ആകെ 51 ടെസ്റ്റ് ശതകങ്ങൾ നേടിയിട്ടുണ്ട്.

അന്താരാഷ്ട്ര ഏകദിന ക്രിക്കറ്റിലെ ആദ്യ ശതകം നേടിയത് ഇംഗ്ലണ്ടിന്റെ ഡെന്നിസ് അമിസ് ആണ്. 1972 ൽ ഓൾഡ് ട്രാഫോർഡിൽ ഓസ്ട്രേലിയക്കെതിരെ നടന്ന മത്സരത്തിൽ 103 റണ്ണുകളാണ് അദ്ദേഹം നേടിയത്. (അത് രണ്ടാമത്തെ അന്താരാഷ്ട്ര ഏകദിന മത്സരമായിരുന്നു).

അന്താരാഷ്ട്ര ഏകദിന ക്രിക്കറ്റിൽ ഏറ്റവും കൂടുതൽ ശതകങ്ങൾ നേടുന്ന ബാറ്റ്സ്മാൻ എന്ന റെക്കോർഡ് നിലവിൽ ഇന്ത്യയുടെ സച്ചിൻ ടെണ്ടുൽക്കറുടെ പേരിലാണ്. അദ്ദേഹം ആകെ 48 ഏകദിന ശതകങ്ങൾ നേടിയിട്ടുണ്ട്. അദ്ദേഹത്തിന്റെ സെഞ്ച്വറി ശേഖരത്തിൽ ഒരു ഡബ്‌ൾ സെഞ്ച്വറിയും (ദക്ഷിണാഫ്രിക്കക്കെതിരെ നേടിയ 200*) ഉൾപ്പെടുന്നു.

ശതകം തികക്കുക എന്നത് ക്രിക്കറ്റ് ജീവിതത്തിലെ വ്യക്തിപരമായ ഒരു നാഴികക്കല്ലായതിനാൽ ശതകത്തോടടുക്കും തോറും ബാറ്റ്സ്മാന്മാർ കൂടുതൽ ജാഗരൂഗരാകുന്നു. മിക്കവാറും അവർ സ്കോറിങ്ങ് വേഗം കുറക്കുകയും ചെയ്യുന്നു. സാധാരണത്തേക്കാൾ പിരിമുറുക്കത്തിലായിരിക്കും ബാറ്റ്സ്മാന്മാർ അപ്പോൾ. ഫീൽഡിംഗ് ടീം ആ ഒരു സാധ്യത മുതലെടുക്കാൻ പരമാവധി ശ്രമിക്കാറുണ്ട്. ഈ സമയത്ത് ഫീൽഡിംഗ് ടീം അവരുടെ തന്ത്രങ്ങളിൽ മാറ്റം വരുത്തുന്നു. അതോടു കൂടി ബാറ്റ്സ്മാന്മാർ റണ്ണെടുക്കാൻ കഷ്ടപ്പെടുകയും അവരുടെ മനസ്സ് പിരിമുറുക്കത്തിന് അടിമപ്പെടുകയും ചെയ്യുന്നു. ഈ അവസരത്തിൽ ബാറ്റ്സ്മാന്മാർ റണ്ണിനായി കിണഞ്ഞുശ്രമിക്കുകയും ബാറ്റിംഗിൽ തെറ്റുകൾ വരുത്താനുള്ള സാധ്യത കൂടുകയും ചെയ്യുന്നു. 90കളിൽ എത്തുമ്പോൾ പുറത്താവുന്ന കാരണത്താൽ ചില ബാറ്റ്സ്മാന്മാർ ശ്രദ്ധേയരാണ്. സച്ചിനാണ് 90നും 100നും ഇടയ്ക് ഏറ്റവും കൂടൂതൽ തവണ ഔട്ടായിട്ടുള്ളത്.

കൈയ്യടികളും എഴുന്നേറ്റു നിന്നുള്ള ആദരവും ശതകം തികച്ച വ്യക്തിക്ക് സാധാരണയായി കാണികൾ നൽകിപ്പോരുന്നു. ഒപ്പം നിൽക്കുന്ന ബാറ്റ്സ്മാനും ചിലപ്പോഴൊക്കെ എതിർടീമിലെ കളിക്കാരും അദ്ദേഹത്തെ ഹസ്തദാനത്തിലൂടെ അഭിനന്ദിക്കുന്നു. ചില സമയങ്ങളിൽ ഒപ്പം നിൽക്കുന്ന ബാറ്റ്സ്മാൻ വന്ന് കെട്ടിപ്പിടിച്ച് തന്റെ സന്തോഷം പ്രകടിപ്പിക്കുകയും ചെയ്യുന്നു. സാധാരണയായി ബാറ്റ്സ്മാൻ തന്റെ ബാറ്റ് കാണികൾക്ക് നേരേയും പവലിയനു നേരേയും (സഹകളിക്കാർക്കായി) ഉയർത്തിക്കാട്ടി തന്റെ സന്തോഷം പ്രകടിപ്പിക്കുന്നു. ചിലർ ചാടുകയും പ്രത്യേകതരത്തിലുള്ള ശബ്ദം പുറപ്പെടുവിക്കുകയും വായുവിൽ മുഷ്ടി ചുരുട്ടി ഇടിക്കുകയും തന്റെ ഗ്ലൗസിലോ ഊരിപ്പിടിച്ച ഹെൽമെറ്റിലോ ഒക്കെ ചുംബിക്കുകയും ചെയ്യുന്നു. ചില ബാറ്റ്സ്മാന്മാർ ശതകം തികച്ചതിനു പിന്നാലെ ചില മതപരമായ രീതികൾ ഗ്രൗണ്ടിൽ പ്രദർശിപ്പിക്കുന്നു. ഉദാഹരണത്തിന് മുസ്ലിം ബാറ്റ്സ്മാന്മാർ ശതകം തികച്ചതിനു പിന്നാലെ ഗ്രൗണ്ടിൽ മുട്ടുകുത്തിയിരുന്ന് തല പിച്ചിൽ മുട്ടിക്കുന്നു. ലഭിച്ച ഈ നേട്ടം അള്ളാഹുവിന് സമർപ്പിക്കുകയാണ് അവർ ഇതിലൂടെ ചെയ്യുന്നത്.

ഒരു ബാറ്റ്സ്മാൻ 50ഓ അതിലധികമോ റണ്ണുകൾ നേടുമ്പോഴാണ് അദ്ദേഹം അർദ്ധശതകം തികച്ചു എന്ന് പറയുക. അദ്ദേഹം ശതകം നേടുകയാണെങ്കിൽ ആ ഇന്നിംഗ്സിനെ അർദ്ധശതകത്തിന്റെ കണക്കിൽ പെടുത്തുകയില്ല. അതായത് ശതകം തികച്ചു കഴിഞ്ഞാൽ അർദ്ധശതകത്തിന്റെ എണ്ണം ഒരെണ്ണം കുറയുകയും ശതകത്തിന്റെ എണ്ണം ഒന്ന് കൂടുകയും ചെയ്യുന്നു.


</doc>
<doc id="137496" url="https://ml.wikipedia.org/wiki?curid=137496" title="അഷ്ടബന്ധം">
അഷ്ടബന്ധം

ക്ഷേത്രങ്ങളിലെ വിഗ്രഹവും പീഠവും ഉറപ്പിക്കുന്നതിനു ഉപയോഗിക്കുന്ന അതിശക്തമായ ഒരുതരം പശയാണ് അഷ്ടബന്ധം. വളരെ നൂറ്റാണ്ടുകൾക്കു മുൻപ് തന്നെ അഷ്ടബന്ധം കേരളത്തിലെ ക്ഷേത്രങ്ങളിൽ ഉപയോഗിച്ചിരുന്നു. അഷ്ടബന്ധം നിർമ്മിക്കുവാൻ പ്രത്യേക വൈദ്ധക്ത്യം നേടിയവരാണ് നേതൃത്വം നൽകി വരുന്നത് . ഓരോ പന്ത്രണ്ടു വർഷം കഴിയുമ്പോഴും പുതിയ അഷ്ടബന്ധം ഉപയോഗിച്ച് വിഗ്രഹങ്ങൾ വീണ്ടും ക്ഷേത്രങ്ങളിൽ ഉറപ്പിക്കാറുണ്ട് .

അഷ്ടബന്ധത്തിന്റെ നിർമ്മാണത്തിനു എട്ട് ദ്രവ്യങ്ങളാണുപയോഗിയ്ക്കുന്നത്.

അഷ്ടബന്ധം എന്നത് ഒരു സംസ്കൃത പദമാകുന്നു. അഷ്ടം എന്ന വാക്കിന്റെ അർത്ഥം എട്ട് എന്നും , ബന്ധം എന്ന വാക്കിന് ബന്ധിപ്പിക്കുക അർത്ഥവും ചേരുമ്പോൾ അഷ്ടബന്ധം എന്നാൽ എട്ടു വസ്തുകൾ ചേർത്ത് ബന്ധിപ്പിക്കുന്നത് എന്ന അർഥം വരുന്നു. 

വൃതാനുഷ്ഠാനങ്ങളോടെ നിലവിളക്കിനു മുന്നിൽ വച്ചാണ് കൂട്ടുതയ്യാറാക്കുന്നത്. അഷ്ടബന്ധം നിർമ്മിക്കുവാൻ നാല്പത്തൊന്നു ദിവസത്തെ നിർമ്മാണ പ്രവർത്തന രീതിയാണ്‌ ഉള്ളത്. ഏഴു അസംസ്കൃത വസ്തുക്കളായ ശംഖ്, ചെഞ്ചല്യം, കോലരക്ക്, കടുക്ക, നെല്ലിയ്ക്ക, മണൽ(ഭാരത പുഴയിൽ നിന്നും ശേഖരിച്ചത് ), കോഴിപ്പരൽ തുടങ്ങിയവ ചേർത്ത് മിശ്രിതം നിർമ്മിക്കുന്നു. മിശ്രിതം നിർമ്മിക്കുവാൻ നാലോ അഞ്ചോ പേരുടെ മനുഷ്യപ്രയത്നം ആവശ്യമായി വരുന്നു. മരം കൊണ്ട് നിർമിച്ച ചുറ്റിക കൊണ്ട് നന്നായി ഇടിച്ചു പൌഡർ രീതിയിലുള്ള ഒരു മിശ്രിതം ലഭിക്കുന്നു. ചുറ്റികക്ക് ഏകദേശം 8 -10 കിലോഗ്രാം ഭാരം ഉണ്ടാകും . ഇങ്ങനെ ലഭിച്ച പൌഡർ രീതിയിലുള്ള മിശ്രിതത്തിൽ അല്പം എള്ളെണ്ണ ചെർക്കുമ്പോൾ കുഴമ്പ് രൂപത്തിലുള്ള ഒരു മിശ്രിതം ലഭിക്കുകയും അതിൽ 41മത്തെ ദിവസം പഞ്ഞികൂടി ചേരുമ്പോൾ അഷ്ടബന്ധം തയ്യാറാകുന്നു.

തിരുവനന്തപുരം -ശ്രീ പത്മനാഭസ്വാമി ക്ഷേത്രത്തിലെ അനന്തശയന പ്രതിഷ്ഠ കൃഷ്ണശിലയിൽ നിർമിച്ചതാണ്. ഈ കൃഷണശിലയിൽ ചേർത്തിരിക്കുന്നത് കടുശർകരായോഗം എന്ന പ്രത്യേക പശയാണ്.അനവധി ഔഷധികൾ ചെർന്നതാണ് ഈ പശ .

ഭാരതിയ ക്ഷേത്രസങ്കല്പം ഒരു ശാസ്ത്രിയ വിശകലനം (ഡോ :എൻ.ഗോപാലകൃഷ്ണൻ).<br>
ക്ഷേത്ര ചൈതന്യ രഹസ്യം (മാധവ്ജി).


</doc>
<doc id="137497" url="https://ml.wikipedia.org/wiki?curid=137497" title="കഥാനായകൻ">
കഥാനായകൻ

രാജസേനന്റെ സംവിധാനത്തിൽ ജയറാം, കലാമണ്ഡലം കേശവൻ, ഒടുവിൽ ഉണ്ണികൃഷ്ണൻ, ദിവ്യ ഉണ്ണി, കെ.പി.എ.സി. ലളിത എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പുറത്തിറങ്ങിയ ഒരു മലയാളചലച്ചിത്രമാണ് കഥാനായകൻ. ഹൈറേഞ്ച് ഫിലിംസിന്റെ ബാനറിൽ സാഷാ അലാനി നിർമ്മിച്ച ഈ ചിത്രം ഷോഗൺ ഫിലിം റിലീസ് ആണ് വിതരണം ചെയ്തത്. കഥ, തിരക്കഥ എന്നിവ നിർവ്വഹിച്ചത് മണി ഷൊർണൂർ ആണ്. രാജൻ കിഴക്കനേല സംഭാഷണം രചിച്ചിരിക്കുന്നു.

എസ്. രമേശൻ നായർ എഴുതിയ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. ഗാനങ്ങൾ ആകാശ് ഓഡിയോസ് വിപണനം ചെയ്തിരിക്കുന്നു. 



</doc>
<doc id="137498" url="https://ml.wikipedia.org/wiki?curid=137498" title="ഇഡു">
ഇഡു

കാസർ‌ഗോഡ് ജില്ലയിൽ പയ്യന്നൂർ മുതൽ വടക്ക് മേൽ‌പ്പറമ്പുവരെയുള്ള പ്രദേശങ്ങൾക്കിടയിൽ ചില ദൈവസ്ഥാനങ്ങൾക്കടുത്തു കണ്ടുവരുന്ന കമാനാകൃതിയിലുള്ള ഉയർന്ന മൺ‌തിട്ടകളെയാണ്‌ ഇഡു എന്നു വിളിക്കുന്നത്. പലതരം മിത്തുകളുമായി ബന്ധപ്പെട്ടുകിടക്കുന്നതാണ്‌ ഇഡുവിന്റെ ചരിത്രം.

പഴയ തുളുനാടിന്റെ പലഭാഗങ്ങളിലുമാണ് ഇഡു കണ്ടുവരുന്നത്. ചെറുവത്തൂർ കൊവ്വൽ, കുട്ടമത്ത്, കോട്ടച്ചേരി കുന്നുമ്മൽ, പിലിക്കോട് രായമംഗലം ക്ഷേത്രസമീപമുള്ള കൊട്ടുമ്പുറം, ചെറുവത്തൂർ റെയിൽ‌വേ സ്റ്റേഷനു പടിഞ്ഞാറുള്ള കാരി, മേൽ‌പ്പറമ്പിനടുത്ത് ആലിൻ‌കീഴ്, തൃക്കരിപ്പൂർ മാണിക്കനാൽ, മാവുങ്കാൽ, വെള്ളിക്കോത്തിനടുത്ത് ഇടുവിൻ‌കുന്ന് മുതലായ പ്രദേശങ്ങളിലാണ്‌ ഇന്നും ഇഡു നിലനിൽ‌ക്കുന്നത്. ചെറുവത്തൂരിടുത്ത് ഹൈവേ റോഡിനു സമീപം കൊവ്വൽ വീരഭദ്രക്ഷേത്രത്തിനു മുമ്പിലായി സ്ഥിതിചെയ്യുന്ന ഇഡുവാണ്‌ ഇന്നു കാണപ്പെടുന്ന ഇഡുകളിൽ ഏറ്റവും വലുത്.

ഇഡു എന്ന വാക്കിന്റെ ഉല്പത്തി തുളുവിൽ നിന്നാണെന്നു കരുതുന്നു. ഉത്തരകേരളത്തിലെ തെയ്യങ്ങളുടെ തൗളവ പശ്ചാത്തലം നോക്കുമ്പോൾ ഈ നിഗമനമാണ്‌ ശരിയെന്നു വിലയിരുത്തുന്നു. ഇഡുവുമായി ബന്ധപ്പെട്ട പൂർ‌വചരിത്രത്തിലെ അമ്പെയ്‌ത്ത് എന്ന അനുഷ്‌ഠാനവും അമ്പെയ്‌ത്തും ലക്ഷ്യവും തമ്മിലുള്ള ബന്ധവും ഇഡുവിന്റെ തുളുബന്ധം അരക്കിട്ടുറപ്പിക്കുന്നു.

വിവിധ പുരാവൃത്തങ്ങളുമായി കെട്ടുപിണഞ്ഞു കിടക്കുന്നതാണ് ഇഡുവിന്റെ പിന്നിലെ കഥകൾ.
പലതരത്തിലുള്ള പുരാവൃത്തങ്ങൾ ഇഡുവുമായി ബന്ധപ്പെട്ട് നിലവിലുണ്ട്. അതിൽ പ്രധാനപ്പെട്ടത് നരസിംഹാവതാരവുമായി ബന്ധപ്പെട്ട കഥയാണ്‌. ഹിരണ്യവധാർ‌ത്ഥം സ്ഥംഭം പിളർ‌ന്ന് നരസിംഹം പ്രത്യക്ഷപ്പെട്ടപ്പോൾ അവതാരരൂപം കണ്ടു ഭയന്ന അഷ്‌ടദിക്‌പാലകർ ഓടി ഒളിച്ചുവത്രേ. എന്നാൽ അഗ്നി മാത്രം ഹിരണ്യന്റെ കോട്ടവാതിൽ‌ക്കൽ നിലയുറപ്പിച്ചു. സുരനരപക്ഷിമൃഗാദികളാലും രാവും പകലും ആകാശത്തും ഭൂമിയിലും ആയുധങ്ങളാലും വധിക്കപ്പെടരുതെന്ന വരലബ്‌ധിയുള്ള ഹിരണ്യനെ അഗ്നി ദഹിപ്പിച്ചിരിക്കുമോ എന്ന സംശയത്താൽ നരസിംഹമൂർത്തി അഗ്നിക്കകത്ത് പ്രവേശിച്ച് ഹിരണ്യനെ അന്വേഷിച്ചത്രെ. ഈ ഒരു സംഭവം ഒറ്റക്കോലം കെട്ടിയാടുമ്പോൾ തെയ്യം തീയിൽ ചാടുന്ന ചടങ്ങിലൂടെ പുനരാവിഷ്‌ക്കരിക്കുന്നുണ്ട്. ഹിരണ്യന്റെ കോട്ടയെ സൂചിപ്പിക്കാനായി വിഷ്‌ണുമൂർത്തിയെ കെട്ടിയാടുന്ന ഇടങ്ങിളിലൊക്കെ ഇഡു കെട്ടിയതാവാം എന്നു കരുതുന്നു.
ചിലയിടങ്ങളിൽ ഇഡുവിനെ ബാണന്റെ കോട്ട എന്നു വിളിച്ചുവരുന്നു. വരബലത്താൽ ശിവൻ തന്റെ കോട്ടയുടെ കാവൽക്കാരനായി ബാണാസുരനെ നിയമിക്കുന്നു. ബാണാസുരന്റെ മകളായ ഉഷയുമായി ശ്രീകൃഷ്‌ണപൗത്രനായ അനിരുദ്ധൻ പ്രണയത്തിലാണ്. ഇതിൽ കുപിതനായ ബാണാസുരൻ ഒരിക്കൽ അനിരുദ്ധനെ പിടിച്ച് തടവിലിടുന്നു. പൗത്രനെ രക്ഷിക്കാനായി ശ്രീകൃഷ്‌ണൻ സൈന്യവുമായി എത്തിയപ്പോൾ ബാണൻ രക്ഷയ്‌ക്കായി ശിവനെ സമീപിക്കുന്നു. ബാണന്റെ രക്ഷകൻ എന്ന നിലയിൽ ശിവൻ വൈഷ്‌ണവാംശമായ ശ്രീകൃഷ്‌ണനുമായി യുദ്ധം ചെയ്യുന്നു. യുദ്ധത്തിനിടയിൽ ശിവൻ ശിവജ്വരവും വിഷ്‌ണു വിഷ്‌ണുജ്വരവും ഉണ്ടാക്കുന്നു. അവസാനം വിഷ്‌ണുജ്വരം വിജയിക്കുന്നു. യുദ്ധം നടന്നത് ബാണന്റെ കോട്ടവാതിൽ‌ക്കലായതിനാൽ ഇഡുവും കോട്ടയും തമ്മിലുള്ള ബന്ധം ഇവിടേയും അനാവൃതമാവുന്നു. അങ്ങനെ ബാണന്റെ കോട്ടയാണ്‌ ഇഡുവിലൂടെ സൂചിതമാകുന്നത് എന്നൊരു പുരാവൃത്തവും ചിലയിടങ്ങളിൽ കേട്ടുവരുന്നു.

ഇഡുവുമായി ബന്ധപ്പെട്ട ചരിത്രരേഖകൾ അധികം ലഭ്യമല്ല. ഇഡുവിനെപറ്റി കേരളം സന്ദർ‌ശിച്ച ഫൗസാറ്റ് തന്റെ ഗ്രന്ഥത്തിൽ ഇപ്രകാരം പരാമർ‌ശിക്കുന്നു."കുറുമ്പ്രനാടിന്റെ തെക്കൻ ഭാഗമായ ഒരു പ്രദേശത്ത് ഒരു വിചിത്രമായ വിനോദം ഞാൻ കാണുകയുണ്ടായി. മധ്യഭാഗം ഏകദേശം രണ്ടടി ഉയർ‌ന്നതും രണ്ട് വശങ്ങളിലേക്കു ചരിവുള്ളതുമായ അർ‌ദ്ധവൃത്താകൃതിയിലുള്ള ഒരു മൺ‌തിട്ട അവിടെ ഉണ്ടായിരുന്നു. മത്സരത്തിൽ പങ്കെടുക്കാനെത്തിയവർ എന്നു തോന്നിപ്പിക്കുന്ന ചെറുപ്പക്കാർ ഈ സ്ഥാനത്തിന്റെ ഇടതു-വലതു ഭാഗങ്ങളിൽ ഇരുപത്തിയഞ്ചുവാര അകലെ തയ്യാറായി നിന്നിരുന്നു. ഓരോ കളിക്കാരനും ഏകദേശം പതിനെട്ട് ഇഞ്ച് നീളമുള്ള വില്ലും ഈർ‌ക്കിൽ കൊണ്ടുണ്ടാക്കിയ അമ്പും കൈയ്യിലേന്തിയിട്ടുണ്ട്. മൺ‌തിട്ടയുടെ ഒത്ത നടുവിൽ സ്ഥാപിച്ച വാഴത്തടയുടെ മേൽ കുത്തിനിർത്തിയ കുറ്റിയിൽ 'ലക്ഷ്യം' ഉറപ്പിച്ചിട്ടുണ്ടായിരുന്നു. 
ഈ ലക്ഷ്യത്തിലേക്ക് പോരാളികൾ എയ്‌തുതുടങ്ങുന്നു. ലക്ഷ്യത്തിലേക്ക് കൃത്യതയോടെ അമ്പെയ്തു കൊള്ളിക്കുന്നയാൾ നിലത്തുവീണ മറ്റ് അമ്പുകൾ വാരിയെടുക്കുന്നു. അട്ടഹാസങ്ങളുടേയും ആരവങ്ങളുടേയും അകമ്പടിയോടെ ഈ വിനോദം തുടർ‌ന്നുകൊണ്ടേയിരിക്കും." പഴമക്കരുടെ ഓർ‌മ്മകളിലും ഇന്നത്തെ ഇഡു കേന്ദ്രീകരിച്ച് അമ്പെയ്‌ത്തുമത്സരം നടന്നിരുന്നതായ് തെളിവുകളുണ്ട്.

ചിങ്ങമാസത്തിലായിരുന്നു ഇഡുവിൽ അമ്പെയ്‌ത്തു മത്സരങ്ങൾ നടന്നുവന്നിരുന്നത്. ഒറ്റക്കോലത്തിനുള്ള ഏർ‌പ്പാടുകൾ തുടങ്ങുന്നതിനോടൊപ്പം തന്നെ അമ്പെയ്‌ത്തിനുള്ള ഒരുക്കങ്ങളും ചെയ്യുന്നു. മാസാരംഭത്തിൽ തന്നെ തിരിയോലകൾ മലയൻ‌പണിക്കരെ ഏൽ‌പ്പിക്കണം. മലയൻ‌പണിക്കരാണ്‌ ഇതിനെ അമ്പുകളാക്കി മാറ്റുന്നത്. ഇഡുവിൽ അത്തം നാൾ മുതൽ അമ്പെയ്‌ത്തു തുടങ്ങുന്നു. ആദ്യദിവസങ്ങളിൽ ഇഡുവിന്റെ വടക്കേചെരുവിൽ ലക്ഷ്യമായി അടക്കയായിരുന്നുവത്രേ കെട്ടിത്തൂക്കിയിരുന്നത്. പിന്നീട് ലക്ഷ്യങ്ങൾ ഇഡുവിന്റെ മധ്യഭാഗത്തേക്കു മാണുന്നു. പൊതിച്ച തേങ്ങ വെള്ളത്തിൽ കുതിർ‌ത്ത് അതിന്റെ ചിരട്ട പൊട്ടിച്ചെടുക്കുന്ന കാമ്പ് ആയിരിക്കും അപ്പോൾ ലക്ഷ്യമായി വെയ്‌ക്കുന്നത്. തലേ ദിവസം രാത്രി തന്നെ നിശ്ചിതസ്ഥാനത്ത് ലക്ഷ്യം ഉറപ്പിച്ചിരിക്കും. അത്തം നാളിൽ സ്ഥനാധികാരിയായ അച്ഛൻ ഒരമ്പെടുത്ത് എയ്‌തുതുടങ്ങിയാൽ മത്സരം ആരഭിക്കുകയായി. സന്ധ്യയ്‌ക്ക് ദൈവസ്ഥാനത്ത് വിളക്കു വെയ്‌ക്കും വരെ ഇതു തുടരും. ഇരുന്നെയ്‌ത്ത്, നടന്നെയ്‌ത്ത് എന്നിങ്ങനെ രണ്ടുതരം രീതികൾ ഈ വിനോദത്തിനുണ്ട്.

ചെറുവത്തൂർ കൊവ്വലിൽ സമീപപ്രദേശങ്ങളായ ചന്തേര, പള്ളിക്കര, തൃക്കരിപ്പൂർ, നീലേശ്വരം തുടങ്ങിയ പ്രദേശങ്ങളിൽ നിന്നും ചെറുപ്പക്കാർ വന്ന് അമ്പെയ്‌ത്തു മത്സരത്തിൽ പങ്കെടുത്തിരുന്നുവത്രേ. വിവിധ ജനസമുദായങ്ങളുടെ കൂട്ടായ്‌മയായിരുന്നു ഈ വിനോദത്തിന്റെ പ്രത്യേകത. പ്രാചീനസമൂഹങ്ങളുടെ കൂട്ടായ്മയും സഹകരണവുമാണ് ഇതിലൂടെ കാണാനാവുന്നത്. ആയോധനകലയ്‌ക്കും വീരാരാധനയ്‌ക്കും അന്നത്തെ സമൂഹത്തിലുണ്ടായിരുന്ന പ്രാധാന്യവും ഇതു കാണിച്ചു തരുന്നു.

പുസ്‌തകം : കാസർഗോഡ് ചരിത്രവും സമൂഹവും


</doc>
<doc id="137502" url="https://ml.wikipedia.org/wiki?curid=137502" title="കോട്ടച്ചേരി">
കോട്ടച്ചേരി

കാഞ്ഞങ്ങാട് നഗരത്തിന്റെ പ്രധാന ഭാഗമുൾക്കൊള്ളുന്ന പ്രദേശമാണു് കോട്ടച്ചേരി. കാഞ്ഞങ്ങാട് നഗരസഭയുടെ വടക്കു് ഭാഗത്തു് അജാനൂർ പഞ്ചായത്തിനോട് ചേർന്നാണു് ഈ പ്രദേശം സ്ഥിതി ചെയ്യുന്നതു്. 


</doc>
<doc id="137504" url="https://ml.wikipedia.org/wiki?curid=137504" title="പിറവം നഗരസഭ">
പിറവം നഗരസഭ

എറണാംകുളം ജില്ലയിൽ മൂവാറ്റുപുഴ താലൂക്കിൽ വരുന്ന നഗരസഭയാണ് 29.36 വിസ്തീർണ്ണമുള്ള പിറവം നഗരസഭ. 




</doc>
<doc id="137505" url="https://ml.wikipedia.org/wiki?curid=137505" title="പൂതൃക്ക ഗ്രാമപഞ്ചായത്ത്">
പൂതൃക്ക ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിലാണ് 25.53 ചതുരശ്ര കിലോമീറ്റർ വിസ്തീർണ്ണമുള്ള പൂത്തൃക്ക പഞ്ചായത്ത് സ്ഥിതി ചെയ്യുന്നത്. 




</doc>
<doc id="137506" url="https://ml.wikipedia.org/wiki?curid=137506" title="പോത്താനിക്കാട് ഗ്രാമപഞ്ചായത്ത്">
പോത്താനിക്കാട് ഗ്രാമപഞ്ചായത്ത്

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിലാണ് 17.14 ചതുരശ്ര കിലോമീറ്റർ വിസ്തൃതിയുള്ള പോത്താനിക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. 1953-ലാണ് ഈ ഗ്രാമപഞ്ചായത്ത് രൂപീകൃതമായത്.




</doc>
<doc id="137507" url="https://ml.wikipedia.org/wiki?curid=137507" title="രാമമംഗലം ഗ്രാമപഞ്ചായത്ത്">
രാമമംഗലം ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ പാമ്പാക്കുട ബ്ളോക്കിൽ രാമമംഗലം, മേമ്മുറി എന്നീ വില്ലേജുകളുടെ പരിധിയിൽ വരുന്ന ഗ്രാമപഞ്ചായത്താണ് 23.40 ചതുരശ്രകിലോമീറ്റർ വിസ്തീർണ്ണമുള്ള രാമമംഗലം ഗ്രാമപഞ്ചായത്ത്. 




</doc>
<doc id="137508" url="https://ml.wikipedia.org/wiki?curid=137508" title="രായമംഗലം ഗ്രാമപഞ്ചായത്ത്">
രായമംഗലം ഗ്രാമപഞ്ചായത്ത്

എറണാകുളം ജില്ലയിലെ കുന്നത്തുനാട് താലൂക്കിൽ കൂവപ്പടി ബ്ളോക്കിൽ രായമംഗലം വില്ലേജ്, പെരുമ്പാവൂർ വില്ലേജിലെ ഇരിങ്ങോൾ, കുറുപ്പുംപടി, വടക്കാട്ടുപടി ഭാഗവും ഉൾപ്പെടുന്ന ഗ്രാമപഞ്ചായത്താണ് 36.77 ചതുരശ്രകിലോമീറ്റർ വിസ്തീർണ്ണമുള്ള രായമംഗലം ഗ്രാമപഞ്ചായത്ത്. 




</doc>
<doc id="137509" url="https://ml.wikipedia.org/wiki?curid=137509" title="തിരുമാറാടി ഗ്രാമപഞ്ചായത്ത്">
തിരുമാറാടി ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ പാമ്പാക്കുട ബ്ളോക്കിൽ തിരുമാറാടി വില്ലേജ് പരിധിയിൽ വരുന്ന ഗ്രാമപഞ്ചായത്താണ് 29.24 ചതുരശ്ര കിലോമീറ്റർ വിസ്തീർണ്ണമുള്ള തിരുമാറാടി ഗ്രാമപഞ്ചായത്ത്. 





</doc>
<doc id="137510" url="https://ml.wikipedia.org/wiki?curid=137510" title="തിരുവാണിയൂർ ഗ്രാമപഞ്ചായത്ത്">
തിരുവാണിയൂർ ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിലാണ് 21.91 ചതുരശ്ര കിലോമീറ്റർ വിസ്തൃതിയുള്ളതും തിരുവാണിയൂർ, പുത്തൻകുരിശ് എന്നീ വില്ലേജുകളിലായി വ്യാപിച്ചു കിടക്കുന്നതുമായ തിരുവാണിയൂർ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="137511" url="https://ml.wikipedia.org/wiki?curid=137511" title="ഉദയംപേരൂർ ഗ്രാമപഞ്ചായത്ത്">
ഉദയംപേരൂർ ഗ്രാമപഞ്ചായത്ത്

എറണാകുളം ജില്ലയിലെ കണയന്നൂർ താലൂക്കിൽ മുളന്തുരുത്തി ബ്ളോക്കിൽ മണകുന്നം വില്ലേജ് പരിധിയിൽ വരുന്ന ഗ്രാമപഞ്ചായത്താണ് 24.85 ചതുരശ്ര കിലോമീറ്റർ വിസ്തീർണ്ണമുള്ള ഉദയംപേരൂർ ഗ്രാമപഞ്ചായത്ത്. 




</doc>
<doc id="137512" url="https://ml.wikipedia.org/wiki?curid=137512" title="വടവുകോട്-പുത്തൻകുരിശ് ഗ്രാമപഞ്ചായത്ത്">
വടവുകോട്-പുത്തൻകുരിശ് ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിൽ പുത്തൻകുരിശ്, വടവുകോട് വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 36.89 ചതുരശ്ര കിലോമീറ്റർ വിസ്തൃതിയുള്ള വടവുകോട് പുത്തൻകുരിശ് ഗ്രാമപഞ്ചായത്ത്.





</doc>
<doc id="137513" url="https://ml.wikipedia.org/wiki?curid=137513" title="വാളകം ഗ്രാമപഞ്ചായത്ത്">
വാളകം ഗ്രാമപഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിൽ മൂവാറ്റുപുഴ ബ്ലോക്ക് പരിധിയിൽ വാളകം വില്ലേജ് മുഴുവനും , വെള്ളൂർക്കുന്നം വില്ലേജ് ഭാഗികമായും ഉൾപ്പെടുന്ന ഗ്രാമപഞ്ചായത്താണ് 23.72 ചതുരശ്ര കിലോമീറ്റർ വിസ്തീർണ്ണമുള്ള വാളകം ഗ്രാമപഞ്ചായത്ത്. 




</doc>
<doc id="137514" url="https://ml.wikipedia.org/wiki?curid=137514" title="വാരപ്പെട്ടി ഗ്രാമപഞ്ചായത്ത്">
വാരപ്പെട്ടി ഗ്രാമപഞ്ചായത്ത്

By രതീഷ് വിളക്കുമാടം ഗ്രാമപഞ്ചായത്ത് ആണ് 21.5 ച.കി.മീ വിസ്തീർണ്ണമുള്ള വാരപ്പെട്ടി ഗ്രാമപഞ്ചായത്ത്. ഈ പഞ്ചായത്ത് 1953 ലാണ് രൂപംകൊണ്ടത്.





</doc>
<doc id="137517" url="https://ml.wikipedia.org/wiki?curid=137517" title="വാഴക്കുളം ഗ്രാമപഞ്ചായത്ത്">
വാഴക്കുളം ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വാഴക്കുളം ബ്ളോക്കിലാണ് 19.64 ചതുരശ്ര കിലോമീറ്റർ വിസ്തീർണ്ണമുള്ള വാഴക്കുളം ഗ്രാമപഞ്ചായത്ത് സ്ഥിതി ചെയ്യുന്നത്.




</doc>
<doc id="137518" url="https://ml.wikipedia.org/wiki?curid=137518" title="വെങ്ങോല ഗ്രാമപഞ്ചായത്ത്">
വെങ്ങോല ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ വാഴക്കുളം ബ്ളോക്കിൽ വെങ്ങോല, അറയ്ക്കപ്പടി എന്നീ വില്ലേജ് പരിധിയിൽ ഉൾപ്പെടുന്ന ഗ്രാമപഞ്ചായത്താണ് 35.65 ച.കി.മീറ്റർ വിസ്തീർണ്ണമുള്ള വെങ്ങോല ഗ്രാമപഞ്ചായത്ത്. 




</doc>
<doc id="137519" url="https://ml.wikipedia.org/wiki?curid=137519" title="വേങ്ങൂർ ഗ്രാമപഞ്ചായത്ത്">
വേങ്ങൂർ ഗ്രാമപഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിൽ കൂവപ്പടി ബ്ളോക്കിലാണ് 48.01 ചതുരശ്ര കിലോമീറ്റർ വിസ്തീർണ്ണമുള്ള വേങ്ങൂർ പഞ്ചായത്ത് സ്ഥിതി ചെയ്യുന്നത്. 
മഹാഭാരതം കഥയിലെ ബകൻ എന്ന രാക്ഷസനുമായി ബന്ധപ്പെട്ട ഐതിഹ്യമാണ് പെരിയാറിന്റെ കൈവഴികളാൽ ചുറ്റപ്പെട്ട ഈ ഗ്രാമത്തിലെ വെമ്പൂരത്തിനുള്ളത്. 42 ഇല്ലക്കാർ താമസിച്ച ഭവനങ്ങളുടേയും ക്ഷേത്രങ്ങളുടേയും അവശിഷ്ടങ്ങൾ അവിടെ ഇന്നും ദൃശ്യമാണ്. മുനികൾ താമസിച്ചിരുന്ന അറകൾ ഇപ്പോഴും നിലനിൽക്കുന്നത് മുനിപ്പാറയുടെ പ്രത്യേകതയാണ്. 

1949 സെപ്റ്റംബർ 24-ാം തിയതി കുന്നത്തുനാട് താലൂക്കിലെ വേങ്ങൂർ പകുതിയിൽപ്പെട്ട ഇന്നത്തെ വേങ്ങൂർ, മുടക്കുഴ പഞ്ചായത്തുപ്രദേശങ്ങൾ കൂട്ടിചേർത്ത് വേങ്ങൂർ വില്ലേജ് നിലവിൽ വന്നു. യൂണിയന്റെ ഭരണം നടത്തിയിരുന്നത് 5 ജനപ്രതിനിധികളും 3 ഉദ്യോഗസ്ഥൻമാരും ഉൾപ്പെട്ട സമിതിയായിരുന്നു. ഭരണസമിതിയിൽ റവ.ഫാദർ ജോസഫ് ആലിയാട്ടുകുടി പ്രസിഡന്റും കെ.കെ.നാരായണൻ നായർ വൈസ്പ്രസിഡന്റും ആയിരുന്നു. 1952-ലെ പഞ്ചായത്ത് രൂപീകരണത്തെ തുടർന്ന് 1953 ഏപ്രിൽ മാസത്തിൽ നടന്ന തെരഞ്ഞെടുപ്പോടുകൂടി പഞ്ചായത്ത് സംവിധാനം നിലവിൽ വന്നു. കെ.വി.പൌലോസ് പ്രസിഡന്റും കെ.എം.പൈലി വൈസ്പ്രസിഡന്റുമായിട്ടുള്ള പത്തംഗ ഭരണ സമിതി രൂപീകരിച്ചു. 1963-ൽ കുന്നത്തുനാട് താലൂക്കിലെ വേങ്ങൂർ ഈസ്റ്റ് വില്ലേജ് പ്രദേശം വേങ്ങൂർ പഞ്ചായത്തും വെസ്റ്റ് വില്ലേജ് പ്രദേശം മുടക്കുഴ പഞ്ചായത്തുമായി പുനർനിർണ്ണയം ചെയ്തു. പടുകൂറ്റൻ വേങ്ങ മരങ്ങൾ എമ്പാടും ഇടതൂർന്ന് വളർന്നു നിന്നിരുന്ന പ്രദേശമായിരുന്നതിനാൽ വേങ്ങയുടെ ഊര് എന്ന അർത്ഥം വരുന്ന വേങ്ങൂർ എന്ന പേര് ഈ ഗ്രാമത്തിന് വീണുകിട്ടി എന്നാണ് പഴമക്കാർ പറയുന്നത്. വനപ്രദേശമായ വെമ്പൂരവും, ചൂരമുടിക്കുന്നും, പുലിയണിപ്പാറയും, മുനിപ്പാറയും, കോട്ടപ്പാറയും ഈ ഗ്രാമത്തിന്റെ ഭാഗങ്ങളാണ്. 

പഴയകാലം മുതൽ കൊച്ചി കമ്പോളത്തിൽ അറിയപ്പെട്ടിരുന്ന ചുക്കാണ് ഈ പഞ്ചായത്തിലെ പാണിയേലി ചുക്ക്. സവർണ്ണ മേധാവിത്വവും ഫ്യൂഡൽ ജൻമിത്വവും കൊടികുത്തി വാണിരുന്ന വേങ്ങൂർ ഗ്രാമത്തിന്റെ സാമൂഹിക സാംസ്ക്കാരിക ഘടനയിൽ ദേശീയ സ്വാതന്ത്ര്യ പ്രസ്ഥാനങ്ങൾക്ക് ഒട്ടേറെ മാറ്റങ്ങൾ സൃഷ്ടിക്കുവാൻ സാധിച്ചുണ്ട്. ഹിന്ദുമതത്തിലെ ജാതികളും ഉപജാതികളും ക്രിസ്തീയമതത്തിലെ വിവിധ വിഭാഗങ്ങളും ചേർന്നതാണ് വേങ്ങൂർ ഗ്രാമത്തിലെ ജനവിഭാഗം. ഓരോ വിഭാഗത്തിനും അവരവരുടെ തനതായ ആചാരാനുഷ്ഠാനങ്ങൾ ഉണ്ടെങ്കിലും ഐക്യത്തോടെ കഴിഞ്ഞുപോരുന്നു. 





</doc>
<doc id="137520" url="https://ml.wikipedia.org/wiki?curid=137520" title="മെഴുവേലി ഗ്രാമപഞ്ചായത്ത്">
മെഴുവേലി ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ കുളനട ബ്ളോക്കിലാണ് 14.44 ചതുരശ്രകിലോമീറ്റർ വിസ്തീർണ്ണമുള്ള മെഴുവേലി ഗ്രാമപഞ്ചായത്ത് സ്ഥിതി ചെയ്യുന്നത്. പത്തനംതിട്ടയിൽ നിന്ന് 16 കി മി ഉം ചെങ്ങന്നൂരിൽ നിന്നും 13 കി മി ഉം ദൂരത്തിലാണ് പഞ്ചായത്ത് കാര്യാലയം സ്ഥിതി ചെയ്യുനത്.

പത്തനംതിട്ട, ചെങ്ങന്നൂർ ഡിപ്പോകളിൽ നിന്നും നിരന്തര ബസ്‌ സർവീസ് ഉണ്ട്. 
ചെങ്ങന്നുരാണ് ഏറ്റവും അടുത്ത റെയിൽവേ സ്റ്റേഷൻ. വിമാനമാർഗ്ഗം ആണെങ്കിൽ തിരുവനന്തപുരമോ നെടുമ്പാശേരിയോ ആണ് സൗകര്യപ്രദമായ വിമാനത്താവളങ്ങൾ.



</doc>
<doc id="137522" url="https://ml.wikipedia.org/wiki?curid=137522" title="മൈലപ്ര ഗ്രാമപഞ്ചായത്ത്">
മൈലപ്ര ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ കോന്നി ബ്ളോക്ക് പഞ്ചായത്തിലെ മൈലപ്രാ വില്ലേജ്, പത്തനംതിട്ട, റാന്നി, വടശേരിക്കര വില്ലേജുകൾ (ഭാഗികം‌) എന്നിവയുടെ പരിധിയിൽ വരുന്ന ഒരു പഞ്ചായത്താണ് 10.38 ചതുരശ്ര കിലോമീറ്റർ വിസ്തീർണ്ണമുള്ള മൈലപ്രാ ഗ്രാമപഞ്ചായത്ത്. 



</doc>
<doc id="137524" url="https://ml.wikipedia.org/wiki?curid=137524" title="നാറാണംമൂഴി ഗ്രാമപഞ്ചായത്ത്">
നാറാണംമൂഴി ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നി താലൂക്കിൽ റാന്നി ബ്ളോക്കിലാണ് 33.61 ചതുരശ്രകിലോമീറ്റർ വിസ്തൃതിയുള്ള നാറാണംമൂഴി ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137525" url="https://ml.wikipedia.org/wiki?curid=137525" title="നെടുമ്പ്രം ഗ്രാമപഞ്ചായത്ത്">
നെടുമ്പ്രം ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ല താലൂക്കിൽ പുളിക്കീഴ് ബ്ളോക്കിലാണ് 8.49 ചതുരശ്രകിലോമീറ്റർ വിസ്തൃതിയുള്ള നെടുമ്പ്രം ഗ്രാമപഞ്ചായത്ത് സ്ഥിതി ചെയ്യുന്നത്.



</doc>
<doc id="137526" url="https://ml.wikipedia.org/wiki?curid=137526" title="നിരണം ഗ്രാമപഞ്ചായത്ത്">
നിരണം ഗ്രാമപഞ്ചായത്ത്

പത്തനംതിട്ട ജില്ലയിലെ നിരണംതാലൂക്കിൽ പുളിക്കീഴ് ബ്ളോക്കിലാണ് 13.17 ചതുരശ്രകിലോമീറ്റർ വിസ്തീർണ്ണമുള്ള നിരണം ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137527" url="https://ml.wikipedia.org/wiki?curid=137527" title="ഓമല്ലൂർ ഗ്രാമപഞ്ചായത്ത്">
ഓമല്ലൂർ ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ ഇലന്തൂർ ബ്ളോക്കിലാണ് 14.54 ചതുരശ്ര കിലോമീറ്റർ വിസ്തൃതിയുള്ള ഓമല്ലൂർ ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137529" url="https://ml.wikipedia.org/wiki?curid=137529" title="പള്ളിയ്ക്കൽ ഗ്രാമപഞ്ചായത്ത്, പത്തനംതിട്ട ജില്ല">
പള്ളിയ്ക്കൽ ഗ്രാമപഞ്ചായത്ത്, പത്തനംതിട്ട ജില്ല

പത്തനംതിട്ട ജില്ലയിലെ വളരെ വിസ്തൃതമായ ഗ്രാമപഞ്ചായത്താണ് 41.72 ചതുരശ്ര കിലോമീറ്റർ വിസ്തീർണ്ണമുള്ള പള്ളിയ്ക്കൽ ഗ്രാമപഞ്ചായത്ത്.




</doc>
<doc id="137531" url="https://ml.wikipedia.org/wiki?curid=137531" title="പന്തളം തെക്കേക്കര ഗ്രാമപഞ്ചായത്ത്">
പന്തളം തെക്കേക്കര ഗ്രാമപഞ്ചായത്ത്

പത്തനംതിട്ട ജില്ലയിലെ അടൂർ താലൂക്കിൽ പന്തളം ബ്ളോക്കിലാണ് 19.39 ചതുരശ്രകിലോമീറ്റർ വിസ്തീർണ്ണമുള്ള പന്തളം തെക്കേക്കര ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137532" url="https://ml.wikipedia.org/wiki?curid=137532" title="പന്തളം നഗരസഭ">
പന്തളം നഗരസഭ

പത്തനംതിട്ട ജില്ലയിലെ അടൂർ താലൂക്കിലാണ് 28.42 ചതുരശ്രകിലോമീറ്റർ വിസ്തീർണ്ണമുള്ള പന്തളം നഗരസഭ സ്ഥിതി ചെയ്യുന്നത്. 2015 ജനുവരി 14-നാണ് ഈ നഗരസഭ നിലവിൽ വന്നത്. പന്തളം, പന്തളം തെക്കേക്കര എന്നീ പഞ്ചായത്തുകൾ കൂട്ടിച്ചേർത്താണ് നഗരസഭയുണ്ടായത്. ശബരിമലയിൽ അയ്യപ്പന്റെ ജീവിതവുമായി വളരെയധികം ബന്ധപ്പെട്ട് കിടക്കുന്ന പന്തളം കൊട്ടാരവും വലിയ കോയിക്കൽ ശാസ്താക്ഷേത്രവും ഈ നഗരസഭയിലാണ്.





</doc>
<doc id="137533" url="https://ml.wikipedia.org/wiki?curid=137533" title="പെരിങ്ങര ഗ്രാമപഞ്ചായത്ത്">
പെരിങ്ങര ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ല താലൂക്കിൽ പുളിക്കീഴ് ബ്ളോക്കിലാണ് 16.5 ചതുരശ്രകിലോമീറ്റർ വിസ്തൃതിയുള്ള പെരിങ്ങര ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137536" url="https://ml.wikipedia.org/wiki?curid=137536" title="പ്രമാടം ഗ്രാമപഞ്ചായത്ത്">
പ്രമാടം ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ കോന്നി ബ്ളോക്കിൽ സ്ഥിതി ചെയ്യുന്ന 7.1 ചതുരശ്രകിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് പ്രമാടം ഗ്രാമപഞ്ചായത്ത് . 



</doc>
<doc id="137537" url="https://ml.wikipedia.org/wiki?curid=137537" title="പുറമറ്റം ഗ്രാമപഞ്ചായത്ത്">
പുറമറ്റം ഗ്രാമപഞ്ചായത്ത്

പത്തനംതിട്ട ജില്ലയിലെ മല്ലപ്പള്ളി താലൂക്കിൽ കോയിപ്രം ബ്ളോക്ക് പരിധിയിൽ വരുന്ന ഒരു പഞ്ചായത്താണ് 14.66 ചതുരശ്ര കിലോമീറ്റർ വിസ്തീർണ്ണമുള്ള പുറമറ്റം ഗ്രാമപഞ്ചായത്ത്. 



</doc>
<doc id="137541" url="https://ml.wikipedia.org/wiki?curid=137541" title="108 ഉപനിഷത്തുകളുടെ പട്ടിക">
108 ഉപനിഷത്തുകളുടെ പട്ടിക

എല്ലാ ഉപനിഷത്തുകളും അഞ്ച് വേദങ്ങളുമായി (ഋഗ്വേദം, സാമവേദം, ശുക്ല യജുർവേദം, കൃഷ്ണ യജുർവേദം, അഥർവവേദം) ബന്ധപ്പെട്ടിരിക്കുന്നു. പ്രധാനമായും 108 ഉപനിഷത്തുകളിൽ 10 എണ്ണം മുഖ്യ ഉപനിഷത്തുകളാണ്. 21 എണ്ണം സാമാന്യ വേദാന്തമെന്നും 23 എണ്ണം സന്ന്യാസം എന്നും ഒൻപത് എണ്ണം ശാക്തേയം എന്നും 13 എണ്ണം വൈഷ്ണവം എന്നും 14 ശൈവമെന്നും 17 എണ്ണം യോഗമെന്നും അറിയപ്പെടുന്നു.108 ഉപനിഷത്തുകൾ താഴെ പ്രതിപാദിച്ചിരിക്കുന്നു. മുഖ്യഉപനിഷത്തുകളെ എടുത്ത് കാട്ടിയിരിക്കുന്നു.


</doc>
<doc id="137544" url="https://ml.wikipedia.org/wiki?curid=137544" title="റാന്നി ഗ്രാമപഞ്ചായത്ത്">
റാന്നി ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നിതാലൂക്കിൽ റാന്നിബ്ളോക്കിലാണ് 15.64 ചതുരശ്രകിലോമീറ്റർ വിസ്തൃതിയുള്ള റാന്നി ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137546" url="https://ml.wikipedia.org/wiki?curid=137546" title="കോറിന്തോസുകാർക്ക് എഴുതിയ ഒന്നാം ലേഖനം">
കോറിന്തോസുകാർക്ക് എഴുതിയ ഒന്നാം ലേഖനം

ക്രിസ്തീയബൈബിളിൽ പുതിയനിയമത്തിലെ ഏഴാമത്തെ ഗ്രന്ഥമാണ് കോറിന്തോസുകാർക്ക് എഴുതിയ ഒന്നാം ലേഖനം. ചുരുക്കപ്പേരായി ഇതിനെ 1 കോറിന്ത്യർ എന്നും വിളിക്കാറുണ്ട്. പുതിയനിയമത്തിലെ ഇതര ഗ്രന്ഥങ്ങളെപ്പോലെ ഗ്രീക്കു ഭാഷയിൽ എഴുതപ്പെട്ട ഈ കൃതി, തർസൂസിലെ പൗലോസും സഹായിയായ സോസ്തനെസും ചേർന്ന് ഗ്രീസിൽ കോറിന്തിലെ ക്രിസ്ത്യാനികൾക്ക് എഴുതിയ കത്താണ്. രചനാശൈലിയുടെ ഗാംഭീര്യവും സൗന്ദര്യവും, ഉള്ളടക്കത്തിന്റെ വൈവിദ്ധ്യവും പ്രാധാന്യവും മൂലം പൗലോസിന്റെ തൂലികയുടെ ഏറ്റവും മഹത്തായ സൃഷ്ടിയായി ഇതു പൊതുവേ കണക്കാക്കപ്പെടുന്നു എന്നു കത്തോലിക്കാ വിജ്ഞാനകോശം പറയുന്നു.

കോറിന്തിലെ സഭ നേരിട്ടിരുന്ന വിഭാഗീയത, അസന്മാർഗ്ഗികത എന്നീ പ്രശ്നങ്ങളെ മുന്നിൽ കണ്ടുകൊണ്ടുള്ള ഉപദേശങ്ങളും, ലൈംഗികത, വിവാഹം, സഭയിലെ അധികാരശ്രേണി, പരിശുദ്ധാത്മാവിന്റെ വരങ്ങൾ മരണാനന്തരമുള്ള പുനരുത്ഥാനം എന്നിവയെ സംബന്ധിച്ച പ്രബോധനങ്ങളുമാണ് ഈ ലേഖനത്തിന്റെ ഉള്ളടക്കം. "എല്ലാവർക്കും എല്ലാമായി" (9:22) മുതലായി, പുതിയനിയമത്തിലെ ഏറ്റവും സ്മരണീയമായ ചില പ്രയോഗങ്ങൾ ഇതിൽ കാണാം. 

ഈ കൃതിയുടെ 13-ആം അദ്ധ്യായം സ്നേഹത്തെക്കുറിച്ചുള്ള ഉദാത്തസുന്ദരമായ ഒരു ഗദ്യകവിത എന്ന നിലയിൽ അതിപ്രശസ്തമാണ്.

ഏഷ്യയ്ക്കും പശ്ചിമ യൂറോപ്പിനും ഇടയിലുള്ള വ്യാപാരപ്രവാഹത്തിലെ ഒരു പ്രധാന കണ്ണിയായ തുറമുഖവും പൗരസ്ത്യ റോമാസാമ്രാജ്യത്തിലെ മുഖ്യനഗരങ്ങളിലൊന്നും ആയിരുന്ന കോറിന്ത് ഒട്ടേറെ ദേശീയതകളുടേയും സംസ്കാരങ്ങളുടേയും സംഗമസ്ഥാനമായിരുന്നു. അവിടേക്കുള്ള തന്റെ രണ്ടു വർഷം ദീർഘിച്ച സന്ദർശനത്തിനിടെ പൗലോസ് ക്രിസ്തുമതത്തിലേക്കു പരിവർത്തനം ചെയ്തവർ മുഖ്യമായും ഗ്രീക്കുകർ ആയിരുന്നു. ഈ കത്തിന്റെ രചനയ്ക്ക് കുറേ മുൻപു നടത്തിയ ഒരു രണ്ടാം സന്ദർശനത്തിൽ (2 കോറിന്ത്യർ 12:14; 13:1) അദ്ദേഹം അവിടത്തെ സഭയിലെ പ്രശ്നങ്ങൾ മനസ്സിലാക്കുകയും (2 കോറിന്ത്യർ 2: 1; 13: 2), മടങ്ങി വന്നശേഷം, ഇപ്പോൾ നഷ്ടപ്പെട്ടുപോയ മറ്റൊരു കത്ത് എഴുതുകയും ചെയ്തിരുന്നു. (1 കോറിന്ത്യർ. 5: 9). സഭാനേതാവായ അപ്പോളോസും (അപ്പസ്തോലനടപടികൾ 18: 27), ഒരു പക്ഷേ പത്രോസും (1 കോറിന്ത്യർ 1: 12), യെരുശലേമിലെ സഭയിൽ നിന്നുള്ള പ്രശംസാപത്രങ്ങളുമായി ചില യഹൂദക്രിസ്ത്യാനികളും അവരെ സന്ദർശിച്ചിരുന്നു.(1 കോറിന്ത്യർ 1: 12; 2 കോറിന്ത്യർ 3:1; 5:16; 11:23).

കോറിന്തിലെ സഭയിൽ പ്രചരിച്ചിരുന്ന ചില തെറ്റായ വീക്ഷണങ്ങളേയും വിഭാഗീയതയേയും തിരുത്താനാണ് പൗലോസ് ഈ കത്തെഴുതിയത്. സഭാ നേതാവായ അപ്പോളോസ് (അപ്പസ്തോലനടപടികൾ 19:1), കോറിന്ത്യാക്കാരിൽ നിന്നു തന്നെ കിട്ടിയ ഒരു കത്ത്, "ക്ലോയുടെ വീട്ടുകാർ", തന്നെ സന്ദർശിച്ച സ്റ്റെഫാനസ്, അയാളുടെ രണ്ടു സുഹൃത്തുക്കൾ (1:11; 16:17) എന്നീ സ്രോതസ്സുകൾ വഴി കോറിന്ത്യർക്കിടയിലെ കലഹങ്ങളെക്കുറിച്ച് പൗലോസ് കേട്ടിരുന്നു. അതിനാൽ വിശ്വാസത്തിൽ സമാനതയും പരസ്പരധാരണയും പുലർത്താൻ ആവശ്യപ്പെട്ടുകൊണ്ട് അദ്ദേഹം അവർക്ക് എഴുതി: "നിങ്ങൾ ഒരേ വിധത്തിൽ സംസാരിക്കുകയും നിങ്ങൾക്കിടയിൽ വിഭാഗീയത ഇല്ലാതിരിക്കുകയും ചെയ്യട്ടെ."(1:10). ക്രിസ്തീയസിദ്ധാന്തങ്ങൾ അദ്ദേഹം അവർക്ക് വിശദീകരിച്ചു കൊടുക്കുകയും ചെയ്തു. തീത്തൂസും പേരെടുത്തു പറഞ്ഞിട്ടില്ലാത്ത മറ്റൊരു സഹോദരനും വഴി ആയിരിക്കാം ഒരു പക്ഷേ ഈ കത്ത് പൗലോസ് അയച്ചത്.(2 കോറിന്ത്യർ 2:13; 8:6, 16–18).

കോറിന്തോസ് സഭയിലെ ഛിദ്രങ്ങളായിരിക്കണം ലേഖകനെ മുഖ്യമായും അലട്ടിയിരുന്നത്. ലേഖനത്തിന്റെ ആരംഭത്തിൽ തന്നെ അദ്ദേഹം സഭയിലെ വിഭാഗീയതയെ പരാമശിക്കുന്നു. പഴയ പേഗൻ വിശ്വാസത്തിന്റെ വേരുകൾ സഭാസമൂഹത്തെ വിട്ടൊഴിഞ്ഞിട്ടില്ലായിരുന്നു. ശരിയെന്നു താൻ കരുതിയ വിശ്വാസത്തിലേക്ക് അവരെ തിരികെ കൊണ്ടുവരാൻ പൗലോസ് ആഗ്രഹിച്ചു. സമർത്ഥനായ മുഖ്യശില്പിയെപ്പോലെ സഭയുടെ അസ്ഥിവാരമിടുകയാണ് താൻ ചെയ്തതെന്നു അദ്ദേഹം കരുതി. ആ അസ്ഥിവാരത്തിന്മേൽ പണിതുയർത്തുന്നവർ തങ്ങൾ എങ്ങനെയാണ് പണിയുന്നതെന്നു ശ്രദ്ധിക്കണമെന്ന് അദ്ദേഹം ആവശ്യപ്പെടുന്നു. (3:10).

പിന്നീട് സഭാംഗങ്ങൾക്കിടയിലെ അസന്മാർഗ്ഗികതയെക്കുറിച്ചു പറയുന്ന ലേഖകൻ ഒരാൾ പിതാവിന്റെ ഭാര്യയുമായി വേഴ്ചയിലേർപ്പെടുന്ന വലിയ തിന്മയുടെ കാര്യം എടുത്തു പറയുന്നു. ലൈംഗികസദാചാരത്തെക്കുറിച്ചുള്ള ചർച്ചക്കിടെ അദ്ദേഹം വിവാഹത്തെക്കുറിച്ചു പറയുന്നു. തന്റേതു പോലെയുള്ള അവിവാഹിതാവസ്ഥയാണു ഭേദം എന്നു കരുതിയ ലേഖകൻ "കാമാഗ്നിയിൽ എരിയുന്നതിനേക്കാൾ വിവാഹം കഴിക്കുന്നതാണ് ഭേദം"എന്ന പ്രസിദ്ധമായ അഭിപ്രായവും ഇവിടെ പ്രകടിപ്പിക്കുന്നു. "കർത്താവിന്റെ സഹോദരന്മാരേയും കേപ്പായേയും പോലെ, വിശ്വാസിയായ ഒരു ഭാര്യയെ കൊണ്ടു നടക്കാൻ ഞങ്ങൾക്ക് ആകില്ലെന്നുണ്ടോ(9:5) എന്ന ചോദ്യത്തിൽ, അപ്പസ്തോലിക കാലത്തെ സഭാനേതാക്കൾ ഗൃഹസ്ഥാശ്രമികളായിരുന്നിരിക്കാം എന്ന സൂചന കണ്ടേക്കാം. എന്നാൽ ഗ്രീക്കു ഭാഷയിൽ 'ഭാര്യ' എന്നതിനും 'സ്ത്രീ' എന്നതിനും ഒരേ പദമായിരുന്നു എന്നു ചൂണ്ടിക്കാണിക്കപ്പെട്ടിട്ടുണ്ട്. തെർത്തുല്യൻ, ജെറോം, അഗസ്റ്റിൻ തുടങ്ങിയ സഭാപിതാക്കൾ, ഈ വാക്യത്തിൽ പരാമർശിക്കപ്പെടുന്ന സ്ത്രീകൾ ഭാര്യമാരായിരുന്നില്ലെന്നും യേശുവിനെയെന്നപോലെ അപ്പസ്തോലന്മാരെ പരിചരിച്ചിരുന്ന ഭക്തസ്ത്രീകൾ മാത്രമായിരുന്നെന്നും വാദിച്ചു. സുവിശേഷത്തിന്റെ മാർഗ്ഗം പിന്തുടർന്ന അപ്പസ്തോലന്മാർ വിവാഹം ചെയ്തില്ല എന്ന് അവർ കരുതി. 

വിവാഹിതർ ഭാര്യമാരുടെ പ്രീതിയെക്കുറിച്ചു വ്യഗ്രതപ്പെടുമ്പോൾ അവിവാഹിതർ ദൈവപ്രീതിയെക്കുറിച്ച് ചിന്തിക്കുന്നു എന്ന നിരീക്ഷണവും(7:32-33) പൗലോസ് നടത്തുന്നുണ്ട്. സഭാസമ്മേളനങ്ങളിൽ സ്ത്രീകളുടെ പെരുമാറ്റത്തെക്കുറിച്ചുള്ള വിവാദപരമായ പല അഭിപ്രായങ്ങളും ഈ ലേഖനത്തിൽ കാണാം. സമ്മേളനങ്ങളിൽ സ്ത്രീകൾ ശിരസു മൂടിയിരിക്കണമെന്നും(11:2-16) മൗനം പാലിക്കണമെന്നും (14:34-35) ലേഖകൻ നിഷ്കർഷിക്കുന്നു. തുടർന്ന്, വിഗ്രഹാരാധനയെക്കുറിച്ചുള്ള ചർച്ചയ്ക്കു ശേഷം പൗലോസ് മരിച്ചവരുടെ പുനരുത്ഥാനത്തെക്കുറിച്ചുള്ള തന്റെ നിലപാട് വ്യക്തമാക്കുന്നു. യേശു മരിക്കുകയും സംസ്കരിക്കപ്പെടുകയും മൂന്നാം ദിവസം ഉയിർത്തെഴുന്നേൽക്കുകയും ചെയ്തെന്ന് ഓർമ്മിപ്പിച്ച ശേഷം (15:3) “മരിച്ചവരിൽ നിന്ന് ഉയിർത്തവനായ യേശുവിനെക്കുറിച്ചു പ്രഘോഷിക്കുന്നവർക്ക് പുനരുത്ഥാനം ഇല്ല എന്നു വാദിക്കാൻ എങ്ങനെ കഴിയും" എന്നു അദ്ദേഹം ചോദിക്കുന്നു.(15:12). തുടർന്ന് ലേഖകൻ തന്റെ വേദപുസ്തകവീക്ഷണം അനുസരിച്ച് പുനരുത്ഥാനത്തെക്കുറിച്ച് പ്രബോധിപ്പിക്കുന്നു.

കത്തിലുടനീളം പൗലോസ് കോറിന്തിലെ സഭയെ അലട്ടിയിരുന്ന പ്രശ്നങ്ങൾ പരിഗണിച്ച് പരിഹാരമാർഗ്ഗങ്ങൾ തേടുന്നു. ഈ കത്ത് കോറിന്ത്യരെ ലജ്ജിപ്പിക്കാൻ വേണ്ടി എഴുതിയതല്ലെന്നും പ്രിയമക്കൾ എന്ന നിലയിൽ അവരെ ശാസിക്കുക മാത്രമാണ് താൻ ചെയ്യുന്നതെന്നും അദ്ദേഹം പറയുന്നു. കോറിന്ത്യരും മറ്റെല്ലാ സഭകളും യേശുവിനെ അനുകരിച്ച് അവന്റെ മാർഗ്ഗം പിന്തുടരുമെന്ന പ്രതീക്ഷ ലേഖകൻ പ്രകടിപ്പിക്കുന്നു.(1 Cor. 4:14-16).

ചേരിതിരിവുകളുടേയും മാത്സര്യത്തിന്റേയും പിടിയിൽ പെട്ടിരുന്ന കോറിന്തിലെ സഭാംഗങ്ങളോട് ലേഖകൻ പരസ്പരസ്നേഹത്തിന്റെ പ്രാധാന്യം എടുത്തു പറയുന്നു. ഈ ലേഖനത്തിലെ ഏറ്റവും പ്രസിദ്ധമായ ഭാഗം സ്നേഹത്തിന്റെ മഹത്ത്വം ഘോഷിക്കുന്ന പതിമൂന്നാം അദ്ധ്യായമാണ്. അതിലെ ചില വാക്യങ്ങൾ ഇവയാണ്:

 ഈ ലേഖനത്തിന്റെ ശൈലിയുടെ ഉജ്ജ്വലത, എഫേസൂസിൽ വച്ചുള്ള ഇതിന്റെ രചനയ്ക്കു മുൻപ് അവിടെ പൗലോസ് പ്രസംഗകല അഭ്യസിച്ചിരിക്കാം എന്ന ഊഹത്തിനു പോലും അവസരമൊരുക്കി.

കൊരിന്ത്യർക്കു എഴുതിയ ഒന്നാം ലേഖനം


</doc>
<doc id="137550" url="https://ml.wikipedia.org/wiki?curid=137550" title="റാന്നി പഴവങ്ങാടി ഗ്രാമപഞ്ചായത്ത്">
റാന്നി പഴവങ്ങാടി ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നി താലൂക്കിൽ റാന്നി ബ്ളോക്കിലാണ് 53.38 ചതുരശ്ര കിലോമീറ്റർ വിസ്തൃതിയുള്ള റാന്നി പഴവങ്ങാടി ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137551" url="https://ml.wikipedia.org/wiki?curid=137551" title="റാന്നി പെരുനാട് ഗ്രാമപഞ്ചായത്ത്">
റാന്നി പെരുനാട് ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നി താലൂക്കിൽ റാന്നി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് 82.05 ചതുരശ്ര കിലോമീറ്റർ വീസ്തീർണ്ണമുള്ള റാന്നി-പെരുനാട് ഗ്രാമപഞ്ചായത്ത്.ലോകപ്രസിദ്ധമായ ശബരിമല ധർമ്മശാസ്താക്ഷേത്രം റാന്നി പെരുനാട് ഗ്രാമപഞ്ചായത്തിന്റെ അതിർത്തിക്കുള്ളിലാണ്. 



</doc>
<doc id="137552" url="https://ml.wikipedia.org/wiki?curid=137552" title="സീതത്തോട് ഗ്രാമപഞ്ചായത്ത്">
സീതത്തോട് ഗ്രാമപഞ്ചായത്ത്

പത്തനംതിട്ട ജില്ലയിലെ കോന്നി താലൂക്കിൽ റാന്നി ബ്ളോക്കിൽ സ്ഥിതി ചെയ്യുന്ന 651.94 ചതുരശ്രകിലോമീറ്റർ വിസ്തൃതിയുള്ള ഗ്രാമപഞ്ചായത്താണ് സീതത്തോട് ഗ്രാമപഞ്ചായത്ത് .
പത്തനംതിട്ട പാർലമെന്റ്മണ്ഡലത്തിൽ ആണ് സീതത്തോട്... കോന്നി നിയമസഭാ മണ്ഡലത്തിൽ സ്ഥിതി ചെയ്യുന്നു.

ഗവി,
മൂഴിയാർ 
ആങ്ങമൂഴി ,
കോട്ടമൺപാറ,
കൊച്ചുകോയിക്കൽ,
കോട്ടക്കുഴി,സീതക്കുഴി, 
സീതത്തോട്, 
മൂന്നുകല്ല്. 
അള്ളുങ്കൽ, 
ഗുരുനാഥൻമണ്ണ്. 
മുണ്ടൻപാറ



</doc>
<doc id="137553" url="https://ml.wikipedia.org/wiki?curid=137553" title="തണ്ണിത്തോട് ഗ്രാമപഞ്ചായത്ത്">
തണ്ണിത്തോട് ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ കോന്നി ബ്ളോക്ക് പഞ്ചായത്ത് പരിധിയിൽ വരുന്ന ഒരു പഞ്ചായത്താണ് 43.5 ചതുരശ്ര കിലോമീറ്റർ വിസ്തീർണ്ണമുള്ള തണ്ണിത്തോട് ഗ്രാമപഞ്ചായത്ത്. 



</doc>
<doc id="137554" url="https://ml.wikipedia.org/wiki?curid=137554" title="തോട്ടപ്പുഴശ്ശേരി ഗ്രാമപഞ്ചായത്ത്">
തോട്ടപ്പുഴശ്ശേരി ഗ്രാമപഞ്ചായത്ത്

പത്തനംതിട്ട ജില്ലയിലെ കോയിപ്രം ബ്ളോക്കിൽ തോട്ടപ്പുഴശ്ശേരി വില്ലേജ് പരിധിയിൽ വരുന്ന ഒരു പഞ്ചായത്താണ് 1446 ഹെക്ടർ വിസ്തീർണ്ണമുള്ള തോട്ടപ്പുഴശ്ശേരി ഗ്രാമപഞ്ചായത്ത്. 



</doc>
<doc id="137571" url="https://ml.wikipedia.org/wiki?curid=137571" title="പവർ ലിഫ്റ്റിങ്">
പവർ ലിഫ്റ്റിങ്

സ്ട്രെങ്ത് സ്പോർട്സ് വിഭാഗത്തിൽ പെടുന്ന ഒരു കായിക ഇനമാണ് പവർ ലിഫ്റ്റിങ് . 'ബെഞ്ച്‌ പ്രസ്‌' , 'സ്ക്വാറ്റ്' , 'ഡെഡ് ലിഫ്റ്റ്‌' എന്നിവ ഇതിൽ ഉൾപ്പെടുന്നു.
പവർ ലിഫ്റ്റിങ്, ഒളിമ്പിക്സ് വെയിറ്റ് ലിഫ്റ്റിങ്ങുമായി സാദൃശ്യം പുലർത്തുന്നു. ഭാരം ഉയർത്തുക തന്നെയാണ് രണ്ടിലും ചെയ്യുന്നത് . ഓരോ ഇനത്തിലും മൂന്ന് അവസരങ്ങൾ ലഭിക്കുന്നു.

പവർ ലിഫ്റ്റിങ് ആരംഭിച്ചത് 1950 കളിൽ യു.എസ്.എ , യു.കെഎന്നിവിടങ്ങളിലായിട്ടാണ് . സ്ത്രീകൾക്കും പുരുഷൻമാർക്കുമായി പ്രത്യേകം മത്സരങ്ങൾ നടക്കുന്നു. ഭാരമനുസരിച്ച് വിവിധ വിഭാഗങ്ങളിലായിട്ടാണ് മത്സരം.
സബ് ജൂനിയർ , ജൂനിയർ , സീനിയർ, മാസ്റ്റെർസ് എന്നിങ്ങനെ പ്രായമനുസരിച്ച് മത്സരങ്ങൾ നടക്കുന്നു.

പുരുഷൻ: 53kg, 59kg, 64 kg, 67.5 kg, 75 kg, 82.5 kg, 90 kg, 100 kg, 110 kg, 125 kg, 125 kg +

സ്ത്രീ: 44 kg, 48 kg, 52 kg, 56 kg, 60 kg, 67.5 kg, 75 kg, 82.5 kg, 90 kg, 90 kg +

http://www.powerlifting-ipf.com


</doc>
<doc id="137572" url="https://ml.wikipedia.org/wiki?curid=137572" title="അലമാര">
അലമാര

വസ്ത്രങ്ങൾ സൂക്ഷിക്കുവാനായി ഉപയോഗിക്കുന്ന പെട്ടിയാണ് അലമാരി അഥവാ അലമാര. തടി അല്ലെങ്കിൽ ഇരുമ്പു കൊണ്ടാണ് പ്രധാനമായും ഇവ നിർമ്മിക്കുന്നത്.പ്രധാനമായും വസ്ത്രങ്ങൾ സൂക്ഷിക്കാനാണ് ഇത് ഉപയോഗിക്കുന്നത്.ഇരുബ്ബ് അലമാര കുറച് കഴിയുബോൾ തുരുബ്ബിച്പോകും മരത്തിൽപണിയുന്നതാണ് ഉത്തമം


</doc>
<doc id="137580" url="https://ml.wikipedia.org/wiki?curid=137580" title="വാൽക്കണ്ണാടി (ചലച്ചിത്രം)">
വാൽക്കണ്ണാടി (ചലച്ചിത്രം)

അനിൽ ബാബുവിന്റെ സംവിധാനത്തിൽ കലാഭവൻ മണി, തിലകൻ, ഗീതു മോഹൻദാസ് എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് വാൽക്കണ്ണാടി. ദാമർ സിനിമയുടെ ബാനറിൽ സന്തോഷ് ദാമോദർ നിർമ്മിച്ച ഈ ചിത്രം വിതരണം ചെയ്തത് കാൾട്ടൺ റിലീസ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ടി.എ. റസാഖ് ആണ്.

എസ്. രമേശൻ നായർ എഴുതിയ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കുന്നത് ജോൺസൺ. ഗാനങ്ങൾ മനോരമ മ്യൂസിക് വിപണനം ചെയ്തിരിക്കുന്നു. 




</doc>
<doc id="137582" url="https://ml.wikipedia.org/wiki?curid=137582" title="ജി. ശങ്കരപ്പിള്ള">
ജി. ശങ്കരപ്പിള്ള

മലയാള നാടക കൃത്തും സംവിധായകനും ആയിരുന്നു പ്രൊഫ. ജി. ശങ്കരപ്പിള്ള. പരീക്ഷണാത്മകനാടകത്തിന്റെ വക്താവായിരുന്നു അദ്ദേഹം. നാടകക്കളരി പ്രസ്ഥാനത്തിന്റെ സ്ഥാപകൻ.


തിരുവനന്തപുരം ജില്ലയിൽ ചിറയിൻകീഴ് താലൂക്കിൽ നാലുതട്ടുവിളവിൽ ഒറ്റവീട്ടിൽ വി. ഗോപാലപിള്ളയുടേയും മുട്ടയ്ക്കാല് കമലാക്ഷിയമ്മയുടേയും മകനായി 1930 ജൂൺ 22-ന് ജനിച്ചു. 1960-കളിൽ മലയാള നാടകവേദിയിൽ പരിഷ്ക്കാരങ്ങൾക്കായി നിരവധി സെമിനാറുകളും ചർച്ചകളും സംഘടിപ്പിച്ചു. 1977- കോഴിക്കോട് സർവകലാശാലയിൽ സ്കൂൾ ഓഫ് ഡ്രാമ സ്ഥാപിച്ചു, അതിന്റെ മേധാവി ആയിരുന്നു. 1989-ലെ പുതുവത്സരദിനത്തിൽ അദ്ദേഹം അന്തരിച്ചു.



</doc>
<doc id="137586" url="https://ml.wikipedia.org/wiki?curid=137586" title="കണ്ണൂർ (ചലച്ചിത്രം)">
കണ്ണൂർ (ചലച്ചിത്രം)

ഹരിദാസിന്റെ സംവിധാനത്തിൽ 1997-ൽ പുറത്തിറങ്ങിയ മലയാളചലച്ചിത്രമാണ് കണ്ണൂർ. മനോജ് കെ. ജയൻ, വാണി വിശ്വനാഥ്, മാമുക്കോയ, വിജയരാഘവൻ എന്നിവരാണ് ഇതിലെ പ്രധാന കഥാപാത്രങ്ങളെ അവതരിപ്പിച്ചത്.



</doc>
<doc id="137587" url="https://ml.wikipedia.org/wiki?curid=137587" title="വീണ്ടും കണ്ണൂർ">
വീണ്ടും കണ്ണൂർ

ഹരിദാസിന്റെ സംവിധാനത്തിൽ 2012-ൽ പുറത്തിറങ്ങിയ മലയാളചലച്ചിത്രമാണ് വീണ്ടും കണ്ണൂർ. 1997-ൽ പുറത്തിറങ്ങിയ "കണ്ണൂർ" എന്ന ചലച്ചിത്രത്തിന്റെ രണ്ടാം ഭാഗമാണ് ഈ ചിത്രം. ലത്തീഫ് തിരൂരാണ് ചിത്രം നിർമ്മിച്ചിരിക്കുന്നത്. റോബിൻ തിരുമ‌ല തിരക്കഥ രചിച്ചിരിക്കുന്ന ഈ ചിത്രം ക്യാമറയിൽ പകർത്തിയിരിക്കുന്നത് ജിത്തു ദാമോദർ ആണ്. അനൂപ് മേനോൻ, സന്ധ്യ, അരുൺ എന്നിവരാണ് ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. കമ്യൂണിസ്റ്റ് പാർട്ടിയിൽ ഒരു വിപ്ലവം സൃഷ്ടിക്കാൻ ഒരാൾ എങ്ങനെ പുറപ്പെടുന്നു എന്നതിനെക്കുറിച്ചാണ് വീണ്ടും കണ്ണൂർ.


പ്രകാശ് മാരാർ രചിച്ച ഗാനങ്ങൾക്ക് റോബിൻ തിരുമല സംഗീതം നൽകിയിരിക്കുന്നു.



</doc>
<doc id="137591" url="https://ml.wikipedia.org/wiki?curid=137591" title="ഭക്തിപ്രസ്ഥാനം">
ഭക്തിപ്രസ്ഥാനം

പതിനാറാം നൂറ്റാണ്ടിൽ സാമ്പത്തിക ധാർമ്മിക തകർച്ചകൾ അനുഭവിച്ചിരുന്ന ഭാരത ജനതക്ക് അത്തരം അവസ്ഥകൾക്കെതിരെ പ്രതിരോധം തീർക്കാനായി രൂപം കൊണ്ട പ്രസ്ഥാനമാണ് ഭക്തിപ്രസ്ഥാനം. ഉത്തരേന്ത്യയിൽ രൂപം കൊണ്ട ഈ പ്രസ്ഥാനം ക്രമേണ ഇന്ത്യ മുഴുവൻ വ്യാപിച്ചു. കേരളത്തിൽ ഭക്തിപ്രസ്ഥാനത്തിന് നേതൃത്വം നൽകിയത് തുഞ്ചത്തെഴുത്തച്ചനാണ്.


പതിനാറാം നൂറ്റാണ്ടിൽ സാമ്പത്തിക ധാർമ്മിക തകർച്ചകൾ അനുഭവിച്ചിരുന്ന ഭാരത ജനതക്ക് അത്തരം അവസ്ഥകൾക്കെതിരെ പ്രതിരോധം തീർക്കാനായി രൂപം കൊണ്ട പ്രസ്ഥാനമാണ് ഭക്തിപ്രസ്ഥാനം. ഉത്തരേന്ത്യയിൽ രൂപം കൊണ്ട ഈ പ്രസ്ഥാനം ക്രമേണ ഇന്ത്യ മുഴുവൻ വ്യാപിച്ചു. കേരളത്തിൽ ഭക്തിപ്രസ്ഥാനത്തിന് നേതൃത്വം നൽകിയത് തുഞ്ചത്തെഴുത്തച്ചനാണ്.

</doc>
<doc id="137595" url="https://ml.wikipedia.org/wiki?curid=137595" title="ഡെൽവെയർ വാലി">
ഡെൽവെയർ വാലി

അമേരിക്കയിലെ ഫിലാഡെൽ‌ഫിയായിലെ ഒരു നഗരമാണ് ഡെൽവെയർ‌വാലി. ഡെൽ‌വെയർ നദിയുടെ ഉത്ഭവം ഇവിടെ നിന്നും ആരംഭിക്കുന്നു. 

2009 -ലെ സെൻസസ് പ്രകാരം ഇവിടുത്തെ ജനസംഖ്യ 6 മില്ല്യൺ ആണ്. 


</doc>
<doc id="137596" url="https://ml.wikipedia.org/wiki?curid=137596" title="ഹൈന്ദവ ദേവതകളുടെ പട്ടിക">
ഹൈന്ദവ ദേവതകളുടെ പട്ടിക










തെന്നിന്ത്യയിൽ ബുദ്ധനു പകരം ബലരാമനെയാണ് അവതാരമായി കണക്കാക്കുന്നത്.

ത്രിദശ("മുപ്പത്തിമൂന്ന്") എന്നറിയപ്പെടുന്ന മുപ്പത്തിമൂന്ന് ദൈവങ്ങളെ കുറിച്ച് ഋഗ്വേദത്തിൽ പരാമർശിക്കുന്നുണ്ട്. 12 ആദിത്യന്മാർ, 8 വസുക്കൾ, 11 രുദ്രന്മാർ, 2 അശ്വനികൾ എന്നിവരാണവർ ദേവന്മാരുടെ രാജാവായ ഇന്ദ്രനാണ് ഇവയിൽ ഒന്നാമത്, തുടർന്ന് അഗ്നിയും. 



ഇന്ദ്രൻ, മഹാവിഷ്ണു എന്നിവരുടെ സഹായികൾ








</doc>
<doc id="137599" url="https://ml.wikipedia.org/wiki?curid=137599" title="ദേവി">
ദേവി

സ്ത്രൈണഭാവത്തിലുള്ള ദേവതകളെ കുറിക്കുന്ന സംസ്കൃതപദമാണ് ദേവി, മഹാദേവി അഥവാ ഭഗവതി.(ദേവനാഗരി: देवी; ഇംഗ്ലീഷ്:Devi). പ്രധാനമായും ഹിന്ദുമതത്തിലെ ശാക്തേയ സമ്പ്രദായത്തിലെ ആദിപരാശക്തിയെ കുറിക്കാൻ ദേവി എന്ന പദം ഉപയോഗിക്കാറുണ്ട്. മഹാമായ, ജഗദംബ, മഹേശ്വരി എന്നീ വാക്കുകൾ ദേവിയെ ഉദ്ദേശിച്ചു ഉപയോഗിക്കാറുണ്ട്. ദേവി പരാശക്തിയെ ഭുവനേശ്വരി, ദുർഗ്ഗ, കാളി, പാർവതി, ലക്ഷ്മി, സരസ്വതി, ത്രിപുരസുന്ദരീ, സപ്തമാതാക്കൾ, ദശ മഹാവിദ്യകൾ, നവദുർഗ്ഗ എന്നീ വിവിധ ഭാവങ്ങളിൽ ആരാധിക്കാറുണ്ട്. ദേവീഭാഗവതം, ദേവീമാഹാത്മ്യം, കാളികാപുരാണം എന്നിവ ദേവിയുടെ മാഹാത്മ്യകഥകൾ വർണ്ണിക്കുന്ന ഹൈന്ദവ ഗ്രന്ഥങ്ങൾ ആണ്. ഗ്രീക്ക് പുരാണങ്ങളിലും ദേവിമാരെ കാണാം. 


</doc>
<doc id="137604" url="https://ml.wikipedia.org/wiki?curid=137604" title="വടശ്ശേരിക്കര ഗ്രാമപഞ്ചായത്ത്">
വടശ്ശേരിക്കര ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നി താലൂക്കിലെ റാന്നി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് 59.59 ചതുരശ്ര കിലോമീറ്റർ വിസ്തൃതിയുള്ള വടശ്ശേരിക്കര ഗ്രാമപഞ്ചായത്ത്. 



</doc>
<doc id="137606" url="https://ml.wikipedia.org/wiki?curid=137606" title="വള്ളിക്കോട് ഗ്രാമപഞ്ചായത്ത്">
വള്ളിക്കോട് ഗ്രാമപഞ്ചായത്ത്

പത്തനംതിട്ട ജില്ലയിലെ കോന്നി താലൂക്കിൽ കോന്നി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് 18.66 ചതുരശ്ര കിലോമീറ്റർ വിസ്തൃതിയുള്ള വള്ളിക്കോട് ഗ്രാമപഞ്ചായത്ത്.

ഓമല്ലൂർ, കൊടുമൺ, പ്രമാടം, ചെന്നീർക്കര, തുമ്പമൺ, പന്തളം തെക്കേക്കര എന്നീ പഞ്ചായത്തുകളാണ് വളളിക്കോടു ഗ്രാമപഞ്ചായത്തിന്റെ അതിരുകൾ.

നരിയാപുരം, കൈപ്പട്ടൂർ, വള്ളിക്കോട്,വാഴമുട്ടം എന്നിവയാണ് ഈ പഞ്ചായത്തിൽ ഉൾപ്പെടുന്ന ഗ്രാമങ്ങൾ.



</doc>
<doc id="137607" url="https://ml.wikipedia.org/wiki?curid=137607" title="കീഴരിയൂർ ഗ്രാമപഞ്ചായത്ത്">
കീഴരിയൂർ ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ മേലടി ബ്ളോക്കിൽ കീഴരിയൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 13.69 ചതുരശ്ര കിലോമീറ്റർ വിസ്തീർണ്ണമുള്ള കീഴരിയൂർ ഗ്രാമപഞ്ചായത്ത്. 1968 സെപ്തംബർ 27-നാണ് കീഴരിയൂർ പഞ്ചായത്ത് രൂപീകൃതമായത്.

http://lsgkerala.in/keezhariyurpanchayat/



</doc>
<doc id="137608" url="https://ml.wikipedia.org/wiki?curid=137608" title="കിഴക്കോത്ത് ഗ്രാമപഞ്ചായത്ത്">
കിഴക്കോത്ത് ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ കൊടുവള്ളി ബ്ളോക്ക് കിഴക്കോത്ത് വില്ലേജ് പരിധിയിൽ വരുന്ന ഗ്രാമപഞ്ചായത്താണ് 19.84 ചതുരശ്ര കിലോമീറ്റർ വിസ്തീർണ്ണമുള്ള കിഴക്കോത്ത് ഗ്രാമപഞ്ചായത്ത്.



</doc>
<doc id="137613" url="https://ml.wikipedia.org/wiki?curid=137613" title="ഉദാരദൈവശാസ്ത്രം">
ഉദാരദൈവശാസ്ത്രം

ബൈബിളിനെ ചരിത്രപരവും തത്ത്വശാസ്ത്രപരവുമായ നിലപാടുകളിൽ വിമർശനാത്മകമായി പഠിക്കുകയും വ്യാഖ്യാനിക്കുകയും ചെയ്യുന്ന രീതിയാണ് ഉദാരദൈവശാസ്ത്രം അഥവാ ലിബറൽ തിയോളജി. 18 നൂറ്റാണ്ടിലെ യൂറോപ്യൻ ജ്ഞാനോദയത്തോടെയായിരുന്നു(enlightenment), ക്രൈസ്തവലോകത്ത് ഇതിന്റെ തുടക്കം. മറ്റു പുരാതനമായ ഗ്രന്ഥങ്ങളുടെ പഠനത്തിൽ ഉപയോഗിക്കുന്ന സങ്കേതങ്ങൾ വേദപുസ്തകത്തിന്റെ പഠനത്തിലും പ്രസക്തമാണെന്ന് ഉദാരദൈവശാസ്ത്രജ്ഞർ വാദിക്കുന്നു. അത്തരം പഠനങ്ങളിൽ പലപ്പോഴും അവർ വ്യവസ്ഥാപിത സഭകളുടെ ഔദ്യോഗിക പ്രബോധനങ്ങളുടേയും വിശ്വാസപ്രമാണങ്ങളുടേയും ചട്ടക്കൂടുകളെ അതിലംഘിക്കുന്നു. മാനുഷികമായ ചിന്തകൾക്കും കാര്യകാരണങ്ങൾക്കും പ്രാധാന്യം നൽകുന്ന വ്യാഖ്യാനത്തിലൂടെ വേദപുസ്തകത്തിൽ നിന്ന് സ്വന്തമായ നിഗമനങ്ങളിൽ എത്തിച്ചേരുന്നുവെന്ന വിമർശനം അവർക്കെതിരെ വ്യവസ്ഥാപിതസഭകളിലെ യാഥാസ്ഥിതികപക്ഷം ഉന്നയിക്കാറുണ്ട്. 

വിശ്വാസം കൊണ്ട് നിരീശ്വരവാദികളോ ഭൌതികവാദികളോ പോലും ആയിരിക്കാവുന്ന ഉദാരദൈവശാസ്ത്രജ്ഞരെ ബൈബിൾ ഗവേഷകൻമാരായല്ലാതെ ദൈവശാസ്ത്രജ്ഞന്മാരോ വേദവിശാരദന്മാരോ ആയി കണക്കാക്കരുതെന്ന് യാഥാസ്ഥിതികർ വാദിക്കുന്നു. ഉദാരദൈവശാസ്ത്രത്തിലെ രചനകൾ ക്രൈസ്തവ സമൂഹത്തിൽ തെറ്റിദ്ധാരണക്കും വിവാദങ്ങൾക്കും കാരണമാകുന്നെന്ന പരാതിയും അവർക്കുണ്ട്. ഉദാരദൈവശാസ്ത്രജ്ഞന്മാരുടെ പുസ്തകങ്ങൾക്കും അഭിപ്രായങ്ങൾക്കും വ്യവസ്ഥാപിത സഭകളിൽ ഔദ്യോഗികസ്വീകൃതി കുറവാണ്. ഇവരെ ബൈബിൾ വിമർശകരായോ നിരൂപകരായോ മാത്രമേ പരിഗണിക്കാനാവൂ എന്ന നിലപാടാണ് പല സഭകളിലും ഔദ്യോഗിക നേതൃത്വത്തിനുള്ളത്.

പല ലിബറൽ തിയോളജിയൻമാരും തീവ്രമായ മാർക്സിസ്റ്റ് ചിന്താഗതി പുലർത്തുന്നവരും വിപ്ളവ പ്രസ്ഥാനങ്ങൾക്ക് നേത്യത്വം നൽകിയവരും ആയിരുന്നു. ബൈബിളിനെയും മാർക്സിസ്റ് ആശയങ്ങളെയും ഒരുമിപ്പിക്കുവാൻ ഇവരുടെ എഴുത്തുകളിലൂടെ ശ്രമിച്ചിട്ടുണ്ട്. ലാറ്റിൻ അമേരിക്കയിൽ നല്ല സാധീനം നേടാൻ ഇവരുടെ ബൈബിൾ പഠനങ്ങളിലൂടെ സാധിച്ചിട്ടുണ്ട്.




</doc>
<doc id="137616" url="https://ml.wikipedia.org/wiki?curid=137616" title="കോടഞ്ചേരി ഗ്രാമപഞ്ചായത്ത്">
കോടഞ്ചേരി ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ കുന്ദമംഗലം ബ്ളോക്കിൽ കോടഞ്ചേരി വില്ലേജു പൂർണ്ണമായും കൂടത്തായ് വില്ലേജ് ഭാഗികമായും ഉൾപ്പെടുന്ന ഗ്രാമപഞ്ചായത്താണ് 102.58 ചതുരശ്ര കിലോമീറ്റർ വിസ്തീർണ്ണമുള്ള കോടഞ്ചേരിഗ്രാമപഞ്ചായത്ത്. 



</doc>
<doc id="137618" url="https://ml.wikipedia.org/wiki?curid=137618" title="കൊടുവള്ളി നഗരസഭ">
കൊടുവള്ളി നഗരസഭ

കോഴിക്കോട് ജില്ലയിലെ താമരശ്ശേരി താലൂക്കിൽ കൊടുവള്ളി ബ്ളോക്കിൽ കൊടുവള്ളി, വാവാട്, പുത്തൂർ വില്ലേജുകൾ ഉൾപ്പെടുന്ന നഗരസഭയാണ്. 23.85 ചതുരശ്ര കിലോമീറ്റർ വിസ്തീർണ്ണമുള്ള കൊടുവള്ളി നഗരസഭയിൽ 36 വാർഡുകൾ ആണുള്ളത്.




</doc>
<doc id="137620" url="https://ml.wikipedia.org/wiki?curid=137620" title="കൂടരഞ്ഞി ഗ്രാമപഞ്ചായത്ത്">
കൂടരഞ്ഞി ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ കൊടുവള്ളി ബ്ളോക്ക് കൂടരഞ്ഞി വില്ലേജ് പരിധിയിൽ വരുന്ന ഗ്രാമപഞ്ചായത്താണ് 98.21 ചതുരശ്രകിലോമീറ്റർ വിസ്തീർണ്ണമുള്ള കൂടരഞ്ഞി ഗ്രാമപഞ്ചായത്ത്. 


</doc>
<doc id="137621" url="https://ml.wikipedia.org/wiki?curid=137621" title="കൂരാച്ചുണ്ട് ഗ്രാമപഞ്ചായത്ത്">
കൂരാച്ചുണ്ട് ഗ്രാമപഞ്ചായത്ത്

കോഴിക്കോട് ജില്ല ജില്ലയിലെ കൊയിലാണ്ടി താലൂക്കിൽ ബാലുശ്ശേരി ബ്ളോക്ക് പഞ്ചായത്ത് പരിധിയിൽ കൂരാച്ചുണ്ട്, കായണ്ണ, കാന്തലാട്, ചക്കിട്ടപ്പാറ എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 72.74 ചതുരശ്ര കിലോമീറ്റർ വിസ്തീർണ്ണമുള്ള കൂരാച്ചുണ്ട് ഗ്രാമപഞ്ചായത്ത്.




</doc>
<doc id="137623" url="https://ml.wikipedia.org/wiki?curid=137623" title="മൃച്ഛകടികം">
മൃച്ഛകടികം

സംസ്കൃത ഭാഷയിലെ ഒരു നാടകമാണ് മൃച്ഛകടികം. ഈ നാടകം എന്നു വിരചിതമായി എന്നതിൽ തർക്കം നിലനിൽക്കുന്നുണ്ട്. ഈ നാടകത്തിന്റെ രചയിതാവു ശൂദ്രകൻ ആണ്. എ.ഡി അഞ്ചാം നൂറ്റാണ്ടിൽ നിന്നുള്ള ഒരു പുരാതന നാടകകൃത്ത്, ക്ഷത്രിയ രാജാവ്, 100 വർഷക്കാലം ജീവിച്ചിരുന്ന ശിവന്റെ ഭക്തൻ എന്നീ ആമുഖങ്ങളാൽ അദ്ദേഹത്തെ തിരിച്ചറിയുന്നു.
മൃ = മണ്ണ്, ശകടികാ = ചെറിയവണ്ടി (കളിവണ്ടി). 
മൺവണ്ടിയുടെ കഥ - മൃച്ഛകടികം.
ഇതിന്റെ രചനാകാലം ബി.സി രണ്ട് എന്നു കരുതുന്നു. മറ്റ് പ്രാചീനരായ എഴുത്തുകാരെ പോലെ ശൂദ്രകന്റെ കാലവും വ്യക്തമല്ല. ആരഭി വംശത്തിലെ രാജകുമാരനായ ശിവദത്തനാണ് ശൂദ്രകനെന്ന ഒരു വാദമുണ്ട്. ഇദ്ദേഹത്തിന്റെ മറ്റു കൃതികളൊന്നും ലഭ്യമായിട്ടില്ല. ശുദ്രകൻ എന്നതു വ്യാജമായ ഒരു പേരാകുവാനും സാധ്യത ഉണ്ടെന്നും ചില പണ്ഡിതർ കരുതുന്നു. രാജഭരണത്തെ വിമർശിക്കുന്ന ഒരു കൃതി ആണെന്നതിലാകാം ഇത്തരമൊരു വാദം. ശതവാഹന വംശത്തിന്റെ സ്ഥാപകനായ ശിമുകൻ ആണ് ശുദ്രകൻ ആണെന്ന വാദവും നിലനിൽക്കുന്നു. എന്നാൽ ഭാസൻ തന്നെയാണു ശുദ്രകൻ എന്നുള്ള വിചിത്രമായ തർക്കവും രംഗത്തുണ്ട്. ഭാസന്റെ നാടകമായ ചാരുദത്തവും മൃച്ഛകടികവുമായുള്ള ആദ്യ അങ്കങ്ങളിലെ സാമ്യമാകാം ഇതിനു കാരണം. എന്നാൽ ഈ വാദത്തിനു അധികം അംഗീകാരം ലഭിച്ചിട്ടില്ല.

http://mrchhakatikam.blogspot.com/


</doc>
<doc id="137626" url="https://ml.wikipedia.org/wiki?curid=137626" title="കോട്ടൂർ ഗ്രാമപഞ്ചായത്ത്">
കോട്ടൂർ ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ ബാലുശ്ശേരി ബ്ളോക്കിൽ കോട്ടൂർ, അവിടനല്ലൂർ, കൂരാച്ചുണ്ട് (ഭാഗികം) വില്ലേജ് ഉൾപ്പെടുന്ന ഗ്രാമപഞ്ചായത്താണ് 28.98 ചതുരശ്ര കിലോമീറ്റർ വിസ്തീർണ്ണമുള്ള കോട്ടൂർ ഗ്രാമപഞ്ചായത്ത്.

കോട്ടൂർ എന്നറിയപ്പെടുന്ന ഈ പ്രദേശം കുറുമ്പ്രനാട് നാട്ടുരാജ്യത്തിന്റെ ഭാഗമായിരുന്നു.


മുലാട്, നരയംകുളം, കോളിക്കടവ്, 

ചെടിക്കുളം,അവിടനല്ലൂർ,അമ്മയാട്ടുവയൽ 

പൂനത്ത്, നീറോത്ത്, പാവുക്കണ്ടി, തൃക്കുറ്റിശ്ശേരി 

ഇടിഞ്ഞക്കടവ്, പതിനൊന്നുകണ്ടി, വാകയാട്, തിരുവോട്

പാലോളി, കൂട്ടാലിട, പടിയെക്കണ്ടി, കോട്ടൂർ, കുന്നരംവള്ളി 


</doc>
<doc id="137627" url="https://ml.wikipedia.org/wiki?curid=137627" title="കുന്നുമ്മൽ ഗ്രാമപഞ്ചായത്ത്">
കുന്നുമ്മൽ ഗ്രാമപഞ്ചായത്ത്

കോഴിക്കോട് ജില്ലയിൽ വടകര താലൂക്കിൽ കുന്നുമ്മൽ ബ്ളോക്കിൽ കുന്നുമ്മൽ റവന്യൂ വില്ലേജ് പരിധിയിൽ വരുന്ന ഗ്രാമപഞ്ചായത്താണ് 10.58 ചതുരശ്ര കിലോമീറ്റർ വിസ്തീർണ്ണമുള്ള കുന്നുമ്മൽ ഗ്രാമപഞ്ചായത്ത്. 



</doc>
<doc id="137631" url="https://ml.wikipedia.org/wiki?curid=137631" title="ബോഡിബിൽഡിങ്ങ്">
ബോഡിബിൽഡിങ്ങ്

ബോഡി ബിൽഡിംഗ് അഥവാ ശരീരപുഷ്ടി, ശരീരസൗന്ദര്യവും ബലവും ആരോഗ്യവും വർദ്ധിപ്പിക്കാൻ പേശികളെ പോഷിപ്പിക്കുന്ന പ്രക്രിയ ആണ്. ഇതിനായി ചിട്ടയായ വ്യായാമവും കൃത്യമായ ഭക്ഷണക്രമീകരണവും ആവശ്യമാണ്. ഇതിനു വേണ്ടി പരിശ്രമിക്കുന്ന ആളെ ബോഡി ബിൽഡർ എന്നു വിളിക്കുന്നു. ബോഡി ബിൽഡിംഗ്, ഒരു മൽസര ഇനമായും നടത്തപ്പെടുന്നു. പ്രായം കൂടുമ്പോൾ ശരീരത്തിന് ഉണ്ടാകുന്ന മാറ്റങ്ങളെ ഒരു പരിധിവരെ ചെറുക്കാനും ഫിറ്റ്നസ് നിലനിർത്താനും ബോഡി ബിൽഡിംഗ്‌ സഹായിക്കുന്നു. പേശികളുടെ ബലക്കുറവ് മൂലം ഉണ്ടാകാറുള്ള അസുഖങ്ങൾ, ജീവിതശൈലീ രോഗങ്ങൾ എന്നിവക്കുള്ള സാധ്യത കുറക്കാനും ഇത് അനുയോജ്യമാണ്. എന്നാൽ രോഗികൾ ഇത്തരം വ്യായാമമുറകൾ പരിശീലിക്കുന്നതിന് മുൻപായി വിദഗ്ദ്ധ നിർദ്ദേശം തേടേണ്ടതാകുന്നു. പ്രോട്ടീൻ കൂടുതലും, വിറ്റാമിനുകൾ, നാരുകൾ, ലവണങ്ങൾ എന്നിവയടങ്ങിയതും അന്നജം കുറഞ്ഞതുമായ പോഷകാഹാരമാണ് ബോഡി ബിൽഡർമാർ തെരെഞ്ഞെടുക്കാറുള്ളത്. ഭാരം ഉപയോഗിച്ച് കൊണ്ടുള്ള പല വ്യായാമങ്ങളും ഇവർ ചെയ്യാറുണ്ട്. ട്രെയിനർമാരും ഫിസിയോതെറാപ്പിസ്റ്റുകളും ധാരാളം ജിംനേഷ്യങ്ങളും ഈ മേഖലയിൽ പ്രവർത്തിക്കുന്നുണ്ട്. പല സിനിമാതാരങ്ങളും മോഡലുകളും ശരീര സൗന്ദര്യം മെച്ചപ്പെടുത്താൻ ഈ മാർഗ്ഗം അവലംബിക്കാറുണ്ട്. എന്നാൽ ചിലർ എളുപ്പത്തിൽ ബോഡി ബിൽഡിംഗിന് വേണ്ടി സ്റ്റിറോയ്ഡ് അടങ്ങിയ പുരുഷഹോർമോണുകൾ അമിതമായി ഉപയോഗിക്കുന്നത് പാർശ്വഫലങ്ങൾ ഉണ്ടാക്കാം എന്ന്‌ വിദഗ്ദ്ധർ മുന്നറിയിപ്പ് നൽകുന്നു. 

"യൂഗൻ സാൻഡോ" ആധുനിക ബോഡി ബിൽഡിംഗിന്റെ പിതാവ് എന്ന് അറിയപ്പെടുന്നു. അർണോൾഡ് സ്വാറ്റ്സെനെഗർ, സ്റ്റീവ് റീവ്സ്, റോണി കോൾമാൻ തുടങ്ങിയവർ പ്രമുഖ ബോഡി ബിൽഡർമാരിൽ ചിലരാണ്.



</doc>
<doc id="137643" url="https://ml.wikipedia.org/wiki?curid=137643" title="മലമ്പാമ്പ്">
മലമ്പാമ്പ്

കേരളത്തിൽ കാണപ്പെടുന്ന ഏറ്റവും വലിയ പാമ്പാണ് മലമ്പാമ്പ് (Indian rock python) (ശാസ്ത്രീയനാമം: "Python molurus" - "പൈത്തൻ മോളുറസ്") ലോകത്ത് വലിപ്പത്തിൽ രണ്ടാം സ്ഥാനമാണ് മലമ്പാമ്പുകൾക്ക്. ഇന്ത്യയിൽ രണ്ടു തരം മലമ്പാമ്പുകൾ കാണപ്പെടുന്നു. വിഷമില്ലാത്ത ഇനം പാമ്പുകളായ ഇവയെ മുട്ടയിട്ടു പ്രജനനം നടത്തുന്നതിനാൽ ഓവിപാരസ് ഗണത്തിലാണ് ഉൾപ്പെടുത്തിയിരിക്കുന്നത്.

ശരാശരി 6 മീറ്റർ നീളവും 90 മുതൽ 100 കിലോഗ്രാം ഭാരവും ഇവയ്ക്ക് ഉണ്ടാകും. മഴവെള്ളത്തോടൊപ്പം ഒലിച്ചാണ് ഇവ പലപ്പോഴും നാട്ടിൻപുറത്തെത്തുക. മരം കയറാനുംവെള്ളത്തിൽ നീന്താനും ഇവയ്ക്ക് വിഷമമില്ല. 
പക്ഷികളേയും ചെറു ജീവികളേയുമാണ് ഇവയുടെ പ്രധാന ആഹാരം. കുരങ്ങുകളേയും മാനിനേയുമെല്ലാം നിഷ്പ്രയാസം ഭക്ഷിയ്ക്കും. എന്നാൽ മാസങ്ങളോളം ഭക്ഷണം കഴിക്കാതെ ജീവിക്കാനുള്ള കഴിവും ഈ പാമ്പുകൾക്കുണ്ട്. 
രാത്രിയിലാണ് മലമ്പാമ്പ് ഇരതേടുന്നത്. വിഷമില്ലാത്ത ഇനമായതിനാൽ ഇരകളെ വരിഞ്ഞു മുറുക്കിയാണ് കൊലപ്പെടുത്തുന്നത്. അമിതമായ ശരീരഭാരമുള്ളതിനാൽ ഇവ വളരെ സാവധാനത്തിലാണ് സഞ്ചരിക്കുന്നത്. 

മഴയുള്ള കാലത്താണ് മുട്ടയിടുക. നൂറോളം മുട്ടകളിടും. ഏകദേശം രണ്ടു മാസം വരെ അടയിരിക്കുന്നു.പെൺപാമ്പാണ് അടയിരിക്കുന്നത്. ജനിയ്ക്കുന്ന പാമ്പിങ്കുഞ്ഞിന്റെ വായിൽ ഉളിപോലുള്ള പല്ലുണ്ട്. അത് ഉപയോഗിച്ചാണ് ഇവ മുട്ടപൊട്ടിച്ച് പുറത്ത് വരുന്നത്. ഈ പല്ല് പിന്നീട് പൊഴിഞ്ഞു പോകും
ശരീരത്തിലെ നെയ്യ് എടുക്കുന്നതിന് വേണ്ടിയും ഇറച്ചിക്കും തോലിനും ഒക്കെ വേണ്ടിയും പെരുമ്പാമ്പുകളെ വേട്ടയാടുന്നുണ്ട്. അതിനാൽ ഇവ വംശനാശഭീഷണി നേരിടുന്നു. 



</doc>
<doc id="137646" url="https://ml.wikipedia.org/wiki?curid=137646" title="നാൻസെൻ ബോട്ടിൽ">
നാൻസെൻ ബോട്ടിൽ

മാതൃകാപരിശോധനയ്ക്കുവേണ്ടി സമുദ്രപര്യവേക്ഷകൻ സമുദ്രജലം ശേഖരിക്കുന്നതിന് ഉപയോഗിക്കുന്ന ഉപകരണത്തെ നാൻസെൻ ബോട്ടിൽ എന്ന പേരിൽ അറിയപ്പെടുന്നു. നോർവീജിയൻ സമുദ്രപര്യവേക്ഷകനായ "നാൻസെൻ ഫ്രിജോഫി"ന്റെ (1861-1930) സ്മരണാർഥമാണ് പ്രസ്തുത ഉപകരണത്തിന് നാൻസെൻ ബോട്ടിൽ എന്നു നാമകരണം ചെയ്യപ്പെട്ടിട്ടുള്ളത്. 100 ലിറ്റർ മുതൽ 1000 ലിറ്റർ വരെ ജലസംഭരണ ശേഷിയുള്ള നാൻസെൻ ബോട്ടിലുകൾ പ്രചാരത്തിലുണ്ട്. അഗ്രങ്ങളിൽ ജലപ്രവാഹത്തിന്റെ സമ്മർദത്താൽ തുറക്കാൻ കഴിയും വിധം ഘടിപ്പിച്ചിട്ടുള്ള അടപ്പോടുകൂടിയ ലോഹനിർമിതമായ ഒരു കുഴലാണ് നാൻസെൻ ബോട്ടിലിന്റെ പ്രധാന ഭാഗം. ദൈർഘ്യമേറിയ ഒരു ഹൈഡ്രോഗ്രാഫിക് കേബിളിൽ നിരവധി ബോട്ടിലുകൾ ശ്രേണിയായി ഘടിപ്പിച്ചശേഷം സാവധാനം സമുദ്രത്തിലേക്കു താഴ്ത്തിയാണ് പരീക്ഷണ-നിരീക്ഷണങ്ങൾക്കാവശ്യമായ ജലം ശേഖരിക്കുന്നത്. ഹൈഡ്രോഗ്രാഫിക് കേബിളിന്റെ സഹായത്താൽ നാൻസെൻ ബോട്ടിലുകൾ ലംബമായി ജലത്തിലേക്കു താഴ്ത്തുമ്പോൾ നിറഞ്ഞു പ്രവഹിക്കത്തക്ക മാതൃകയിലാണ് ഈ ഉപകരണം രൂപകല്പന ചെയ്തിട്ടുള്ളത്. ഹൈഡ്രോഗ്രാഫിക് കേബിളിന്റെ സഹായത്താൽ ബോട്ടിലുകൾ നിശ്ചിത ആഴത്തിൽ താഴ്ത്തിയ ശേഷം ഒരു ലോഹദണ്ഡ് (മെസെഞ്ചർ) കേബിൾ വഴി താഴേക്ക് അയയ്ക്കുന്നു. മെസെഞ്ചർ നാൻസെൻ ബോട്ടിലിലെ "ട്രിപ്പിങ് ഡിവൈസിൽ" ആഘാതമുണ്ടാക്കുന്നതോടെ ബോട്ടിൽ കീഴ്മേൽ മറിയുകയും അടപ്പുകൾ അടയുകയും ചെയ്യുന്നു. സാധാരണയായി ഓരോ നാൻസെൻ ബോട്ടിലിനൊപ്പം ഓരോ ജോഡി റിവേഴ്സിങ് തെർമോമീറ്ററുകളും ഘടിപ്പിച്ചിട്ടുണ്ടാകും. തെർമോമീറ്ററുകളും ബോട്ടിലുകളും കൃത്യമായി അളവുകൾ പ്രദാനം ചെയ്യുമെങ്കിലും കൂടിയ സമയദൈർഘ്യം ഈ രീതിയുടെ ഒരു പ്രധാന ന്യൂനതയായി കണക്കാക്കുന്നു.

ലോഹനിർമിത നാൻസെൻ ബോട്ടിലുകളുടെ മറ്റൊരു പ്രധാന ന്യൂനത അവയുടെ മലിനീകരണമാണ്. ഈ ന്യൂനത പരിഹരിക്കുന്ന വിധം പ്ലാസ്റ്റിക്കിൽ രൂപകല്പന ചെയ്ത വാൻഡോൺ ബോട്ടിലുകൾ ഇപ്പോൾ ഉപയോഗത്തിലുണ്ട്. ഇവയുടെ അഗ്രങ്ങളിലെ റബ്ബർ സ്റ്റോപ്പറുകൾ റബ്ബർ ബാൻഡുകൾ മുഖേന അടയ്ക്കാൻ കഴിയുംവിധമാണ് രൂപകല്പന ചെയ്തിട്ടുള്ളത്. ഇവ കൂടാതെ 10 ലിറ്റർ വരെ ജല സംഭരണ ശേഷിയുള്ളതും പ്രവർത്തനക്ഷമത കൂടിയതുമായ കുഴൽ രൂപത്തിലുള്ള ജലശേഖരണികളും പ്രചാരത്തിലുണ്ട്.

സമുദ്രജലത്തിന്റെ പരീക്ഷണ-നിരീക്ഷണങ്ങളുടെയും ആവശ്യമായ ജലത്തിന്റെ അളവിന്റെയും തോതനുസരിച്ച് വ്യത്യസ്ത വലിപ്പത്തിലുള്ള നാൻസെൻ ബോട്ടിലുകൾ തിരഞ്ഞെടുക്കണം. കാർബൺ-14 പോലുള്ള അതിസൂക്ഷ്മ ഘടകങ്ങളെ നിർണയിക്കേണ്ടി വരുമ്പോൾ 200 മുതൽ 400 വരെ ലിറ്റർ ജലസംഭരണശേഷിയുള്ള നാൻസെൻ ബോട്ടിലുകളാണ് ഉപയോഗിക്കുന്നത്.



</doc>
<doc id="137659" url="https://ml.wikipedia.org/wiki?curid=137659" title="നമ്മൾ തമ്മിൽ (ചലച്ചിത്രം)">
നമ്മൾ തമ്മിൽ (ചലച്ചിത്രം)

വിജി തമ്പിയുടെ സംവിധാനത്തിൽ പൃഥ്വിരാജ്, ഇന്ദ്രജിത്ത്, ജഗതി ശ്രീകുമാർ, ഗീതു മോഹൻദാസ് എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പുറത്തിറങ്ങിയ ഒരു മലയാളചലച്ചിത്രമാണ് നമ്മൾ തമ്മിൽ. എവർഷൈൻ പിൿചേഴ്സിന്റെ ബാനറിൽ നിർമ്മിച്ച ഈ ചിത്രം എവർഷൈൻ, വലിയവീട്ടിൽ റിലീസ് എന്നിവർ ചേർന്ന് വിതരണം ചെയ്തിരിക്കുന്നു. വിജി തമ്പി ആണ് ഈ ചിത്രത്തിന്റെ കഥാകാരൻ. തിരക്കഥ അലക്സ് ഐ. കടവിൽ, മോഹൻ വടക്കേടത്ത് എന്നിവർ രചിച്ചിരിക്കുന്നു. സംഭാഷണം രചിച്ചത് ജോൺപോൾ.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എം. ജയചന്ദ്രൻ ആണ്. ഗാനങ്ങൾ വിപണനം ചെയ്തത് മനോരമ മ്യൂസിക്കത്സ്.




</doc>
<doc id="137663" url="https://ml.wikipedia.org/wiki?curid=137663" title="കുരുവട്ടൂർ ഗ്രാമപഞ്ചായത്ത്">
കുരുവട്ടൂർ ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ കുന്ദമംഗലം ബ്ളോക്കിൽ പിരായിരി വില്ലേജ് ഉൾപ്പെടുന്ന ഗ്രാമപഞ്ചായത്താണ് 17.94 ചതുരശ്ര കിലോമീറ്റർ വിസ്തീർണ്ണമുള്ള കുരുവട്ടൂർ ഗ്രാമപഞ്ചായത്ത്. 



</doc>
<doc id="137664" url="https://ml.wikipedia.org/wiki?curid=137664" title="മണിയൂർ ഗ്രാമപഞ്ചായത്ത്">
മണിയൂർ ഗ്രാമപഞ്ചായത്ത്

കോഴിക്കോട് ജില്ലയിൽ, വടകര താലൂക്കിൽ, തോടന്നൂർ ബ്ളോക്കിലാണ് 31.03 ചതുരശ്രകിലോമീറ്റർ വിസ്തീർണ്ണമുള്ള മണിയൂർ ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137665" url="https://ml.wikipedia.org/wiki?curid=137665" title="മാവൂർ ഗ്രാമപഞ്ചായത്ത്">
മാവൂർ ഗ്രാമപഞ്ചായത്ത്

കോഴിക്കോട് ജില്ലയിൽ കോഴിക്കോട് താലൂക്കിൽ കുന്ദമംഗലം ബ്ളോക്ക് പരിധിയിൽ മാവൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 20.48 ചതുരശ്ര കിലോമീറ്റർ വിസ്തീർണ്ണമുള്ള മാവൂർ ഗ്രാമപഞ്ചായത്ത്. 



</doc>
<doc id="137666" url="https://ml.wikipedia.org/wiki?curid=137666" title="മൂടാടി ഗ്രാമപഞ്ചായത്ത്">
മൂടാടി ഗ്രാമപഞ്ചായത്ത്

മൂടാടി ഗ്രാമപഞ്ചായത്തു്
കോഴിക്കോട് ജില്ലയിലെ കൊയിലാണ്ടി താലൂക്കിൽ പന്തലായനി ബ്ളോക്കിലാണ് 16.02 ചതുരശ്രകിലോമീറ്റർ വിസ്തീർണ്ണമുള്ള മൂടാടി ഗ്രാമപഞ്ചായത്ത് സ്ഥിതിചെയ്യുന്നത്. 

പാറക്കാട് ,വീരവഞ്ചേരി , ചിങ്ങപുരം , വെള്ളറക്കാട്, പുറക്കൽ,വാഴയിൽ ,ചാക്കര,പാച്ചാക്കൽ , മുചുകുന്നു്,മൂടാടി,മുത്തായത്ത് ,നന്തി ബസാർ,കടലൂർ , ഇരുപതാം മൈൽ,ഹിൽബസാർ, വലിയമല

ദേവാലയങ്ങൾ==
siddiq juma masjid naragolikulam

1913-ൽ ബ്രിട്ടീഷുകാർ കപ്പൽ യാത്രികർക്ക് കരകാണിക്കുവാൻ വേണ്ടി നിർമ്മിച്ചതാണു് ഈ ലൈറ്റ് ഹൗസ്.
കടൽ മാർഗ്ഗം വന്ന പല ചരക്കുകപ്പലുകളും മറ്റും കടലൂരിൽ നിന്നും ഏതാണ്ടു് 2 കിലോമീറ്റർ അകലെ കടലിലുള്ള വെള്ള്യാങ്കല്ലിൽ ഇടിച്ചു് അപകടമുണ്ടായതിനെത്തുടർന്നാണു് ലൈറ്റു് ഹൌസ്സ് കരയിൽഏറ്റവും ഉയരം കൂടിയ പ്രദേശമായ കടലൂരിൽ നിർമ്മിക്കുവാൻ കാരണം എന്നു് പറയപ്പെടുന്നു. ഉയരത്തിന്റെ കാര്യത്തിൽ ഇന്ത്യയിൽ രണ്ടാം സ്ഥാനമാണു് കടലൂർ പോയിന്റ് ലൈറ്റ് ഹൌസിനു്. ഭാരത സർക്കാറിന്റെ കപ്പൽ ഗതാഗത വകുപ്പിന് കീഴിലാണു് ഇപ്പോൾ കടലൂർ പോയിന്റ് ലൈറ്റ് ഹൌസ്. ആഴ്ചയിൽ എല്ലാ ദിവസവും സന്ദർശകർക്കുവേണ്ടി ഇവിടെ വൈകീട്ടു് തുറന്നുകൊടുക്കുന്നു. ദൂരസ്ഥലത്തു് നിന്നും ബ്രിട്ടീഷുകാരുടെ സൃഷ്ടി കാണുവാൻ ധാരാളംപേർ ഇവിടെ എത്താറുണ്ടു്.



</doc>
<doc id="137667" url="https://ml.wikipedia.org/wiki?curid=137667" title="മുക്കം നഗരസഭ">
മുക്കം നഗരസഭ

കോഴിക്കോട് ജില്ലയിലെ കോഴിക്കോട് താലൂക്കിൽ താഴക്കോട്, നീലേശ്വരം വില്ലേജ് പരിധിയിൽ വരുന്ന നഗരസഭയാണ് 31.28 ചതുരശ്രകിലോമീറ്റർ വിസ്തീർണ്ണമുള്ള മുക്കം നഗരസഭ. 

മുക്കം ഹയർ സെക്കന്റരി സ്കൂൾ

ചേന്ദമംഗല്ലുർ ഹയ്ർ സെക്ക്ൻഡരി സ്കൂൾ

നീലേശ്വരം Gov. ഹയർ സെക്കൻഡറി സ്ക്കുൾ



</doc>
<doc id="137669" url="https://ml.wikipedia.org/wiki?curid=137669" title="നാദാപുരം ഗ്രാമപഞ്ചായത്ത്">
നാദാപുരം ഗ്രാമപഞ്ചായത്ത്

കോഴിക്കോട് ജില്ലയിലെ വടകര താലൂക്കിൽ കുന്നുമ്മൽ ബ്ളോക്കിൽ നാദാപുരം റവന്യൂ വില്ലേജ് ഉൾപ്പെടുന്ന ഗ്രാമപഞ്ചായത്താണ് 20.44 ചതുരശ്ര കിലോമീറ്റർ വിസ്തീർണ്ണമുള്ള നാദാപുരം ഗ്രാമപഞ്ചായത്ത്. 



</doc>
<doc id="137670" url="https://ml.wikipedia.org/wiki?curid=137670" title="നടുവണ്ണൂർ ഗ്രാമപഞ്ചായത്ത്">
നടുവണ്ണൂർ ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ ബാലുശ്ശേരി ബ്ളോക്കിൽ വരുന്ന ഗ്രാമപഞ്ചായത്താണ് 22.20 ചതുരശ്രകിലോമീറ്റർ വിസ്തീർണ്ണമുള്ള നടുവണ്ണൂർ ഗ്രാമപഞ്ചായത്ത്. ഈ പഞ്ചായത്ത് നിലവിൽ വന്നത് 1963-ൽ ആണ്.നിലവിലെ പഞ്ചായത്ത് പ്രസിടണ്ട് ശ്രീമതി യശോദ തെങ്ങടയാണ് വൈസ് പ്രസിടണ്ട് അച്യുതൻ നായർ




</doc>
<doc id="137671" url="https://ml.wikipedia.org/wiki?curid=137671" title="എം.സി. ജേക്കബ്">
എം.സി. ജേക്കബ്

വ്യവസായ രംഗത്തെ സമഗ്ര സംഭാവനകൾക്ക് കേരളാ സംസ്ഥാന സർക്കാർ സമ്മാനിക്കുന്ന പ്രഥമ പുരസ്കാരം കരസ്ഥമാക്കിയ വ്യക്തിയാണ് എം. സി. ജേക്കബ് (ഏപ്രിൽ 22, 1933 - ജൂൺ 5, 2011). ആലുവായ്ക്കു സമീപമുള്ള കിഴക്കമ്പലത്തെ അന്നാ-കിറ്റക്‌സ് ഗ്രൂപ്പ് കമ്പനികളുടെ ഉടമയാണ് ഇദ്ദേഹം. 

1968 - ലാണ് ഇദ്ദേഹം അന്ന-അലുമിനിയം എന്ന പേരിൽ കിഴക്കമ്പലത്ത് വ്യവസായം ആരംഭിക്കുന്നത്. പത്താം തരം വിദ്യാഭ്യാസം പൂർത്തിയാക്കിയ ഇദ്ദേഹം വ്യവസായ സംരംഭകൻ, ആയുർവേദ ചികിത്സകൻ, സാമൂഹിക സേവകൻ എന്നീ മേഖലകളിൽ പ്രശസ്തനാണ്. കമ്പനിയിലെ ജീവനക്കാർ ഇദ്ദേഹത്തെ "ചാച്ചൻ" എന്നാണ് ആദരപൂർവ്വം വിളിക്കുന്നത്. ഒരു കർഷക കുടുംബത്തിൽ ജനിച്ച ജേക്കബ് അമ്മ അന്നയുടെ പേരിലാണ് കമ്പനി ആരംഭിച്ചത്. ശുദ്ധമായ അലുമിനിയം പാത്രങ്ങളാണ് ആദ്യം പുറത്തിറക്കിയത്. അന്നാ - അലുമിനിയം കമ്പനി തുടങ്ങി എട്ടു വർഷങ്ങൾക്ക് ശേഷമാണ് "സാറാസ്" എന്ന പേരിൽ കറിപ്പൊടികൾ വിപണിയിലിറക്കിയത്. തുടർന്ന് 2 വർഷങ്ങൾക്ക് ശേഷം 1978-ൽ "കിറ്റക്സ്" (കിഴക്കമ്പലം ടെക്സ്റ്റയിൽസ് എന്നതിന്റെ ചുരുക്ക രൂപം) എന്ന ബ്രാൻഡിനു തുടക്കം കുറിച്ചു. മുണ്ട്, ബെഡ്ഷീറ്റ് എന്നിവയാണ് കിറ്റക്സ് ആദ്യം നിർമ്മിച്ചിരുന്നത്.


</doc>
<doc id="137672" url="https://ml.wikipedia.org/wiki?curid=137672" title="നന്മണ്ട ഗ്രാമപഞ്ചായത്ത്">
നന്മണ്ട ഗ്രാമപഞ്ചായത്ത്

കോഴിക്കോട് ജില്ലയിൽ കോഴിക്കോട് താലൂക്കിലെ ചേളന്നൂർ ബ്ളോക്ക് പരിധിയിൽ നന്മണ്ട വില്ലേജ് ഉൾപ്പെടുന്ന ഗ്രാമപഞ്ചായത്താണ് 23.01 ച.കി.മീറ്റർ വിസ്തീർണ്ണമുള്ള നന്മണ്ട ഗ്രാമപഞ്ചായത്ത്. 

 


</doc>
<doc id="137674" url="https://ml.wikipedia.org/wiki?curid=137674" title="നരിക്കുനി ഗ്രാമപഞ്ചായത്ത്">
നരിക്കുനി ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിൽ, ചേളന്നൂർ ബ്ലോക്കിലാണ് 17.75 ചതുരശ്ര കിലോമീറ്റർ വിസ്തീർണ്ണമുള്ള നരിക്കുനി ഗ്രാമപഞ്ചായത്ത് സ്ഥിതി ചെയ്യുന്നത്. ഇത് കൊടുവള്ളി നിയോജകമണ്ഡലത്തിൽ ഉൾപ്പെടുന്നു. 5 റോഡുകൾ യോജിക്കുന്ന നരിക്കുനി അങ്ങാടി എല്ലാ സമയത്തും ജനനിബിഡമാണ്. 
ഈ പഞ്ചായത്തിൽ മൊത്തം 15 വാർഡുകളാണുള്ളത്.




</doc>
<doc id="137676" url="https://ml.wikipedia.org/wiki?curid=137676" title="നൊച്ചാട് ഗ്രാമപഞ്ചായത്ത്">
നൊച്ചാട് ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ, പേരാമ്പ്ര ബ്ളോക്കിലാണ് 23.64 ചതുരശ്രകിലോമീറ്റർ വിസ്തീർണ്ണമുള്ള നൊച്ചാട് ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137677" url="https://ml.wikipedia.org/wiki?curid=137677" title="ഓമശ്ശേരി ഗ്രാമപഞ്ചായത്ത്">
ഓമശ്ശേരി ഗ്രാമപഞ്ചായത്ത്

കോഴിക്കോട് ജില്ലയിലെ കിഴക്കൻ മലയോര മേഖലയിലെ പ്രധാന പ്പെട്ട ഒരു ഗ്രാമ പഞ്ചായത്താണ് ഓമശ്ശേരി ഗ്രാമപഞ്ചായത്ത്. കോഴിക്കോട് നിന്നും 29 കി . മി. ദൂരം. കോഴിക്കോട് ജില്ലയിലെ, കോഴിക്കോട് താലൂക്കില്, കൊടുവള്ളി ബ്ളോക്കിലാണ് ഓമശ്ശേരി ഗ്രാമപഞ്ചായത്ത് സ്ഥിതി ചെയ്യുന്നത്. 

ഉത്തര അക്ഷാംശം 11°18′0″ പൂർവ്വ രേഖാംശം 75°58′30″ ഓമശ്ശേരി സ്ഥിതിചെയ്യുന്നത്. . പുത്തൂര്, രാരോത്ത്, കൂടത്തായ്, നീലേശ്വരം എന്നീ വില്ലേജുകളിലായി വ്യാപിച്ചുകിടക്കുന്ന ഓമശ്ശേരി ഗ്രാമപഞ്ചായത്തിനു 25.46 ചതുരശ്രകിലോമീറ്റര് വിസ്തീര്ണ്ണമുണ്ട്.

2001 സെൻസസ് പ്രകാരം ഓമശ്ശേരി പഞ്ചായത്തിലെ ജനസംഖ്യ 25,420 ആണ് (പുരുഷന്മാർ -12511, സ്ത്രീകൾ - 12909). മറ്റ് വിവരങ്ങൾ : ജന സാന്ദ്രത 998 കി.മീ ² , പുരുഷ സ്ത്രീ അനുപാധം 1000:1032, സാക്ഷരത 88.05% 

ഈ പഞ്ചായത്തിന്റെ അതിരുകൾ വടക്കുഭാഗത്ത് താമരശ്ശേരി, കോടഞ്ചരി പഞ്ചായത്തുകളും, കിഴക്കുഭാഗത്ത് കോടഞ്ചരി, മുക്കം പഞ്ചായത്തുകളും, തെക്കുഭാഗത്ത് ചാത്തമംഗലം, മുക്കം പഞ്ചായത്തുകളും, പടിഞ്ഞാറുഭാഗത്ത് താമരശ്ശേരി, കൊടുവള്ളി പഞ്ചായത്തുകളുമാണ്. പഞ്ചായത്തിന്റെ വടക്കുദിശയിലാണ് പശ്ചിമഘട്ട പർവ്വതനിരകളിൽ ഉൾപ്പെടുന്ന വയനാടൻ ചുരം സ്ഥിതി ചെയ്യുന്നത്.

തിരുവമ്പാടി, മുക്കം, കട്ടാങ്ങൽ, കൊടുവള്ളി ,താമരശ്ശേരി, കൂടതായ്, വേനപ്പറ, നീലേശ്വരം, വെണ്ണക്കോട് , മലയമ്മ, കല്ലുരുട്ടി, മങ്ങാട്, പുത്തൂർ , മാനിപുരം.

1971-ലാണ് ഓമശ്ശേരി പഞ്ചായത്ത് രൂപംകൊണ്ടത്. ഒൻപതാം ശതകത്തിൽ പണികഴിപ്പിച്ചതെന്ന് പറയപ്പെടുന്ന ചോക്കൂർ ക്ഷേത്രം ഈ പ്രദേശത്തിന്റെ ചരിത്രപൈതൃകത്തിനു തെളിവാണു. പഴയ മദ്രാസ് സംസ്ഥാനത്തിന്റെ ഭാഗമായിരുന്ന കോഴിക്കോട് താലൂക്കിലെ ഒൻപതു ദേശങ്ങൾ ഉൾക്കൊള്ളുന്ന പ്രദേശമായിരുന്നു ഓമശ്ശേരി. കോട്ടയം നാട്ടുരാജ്യത്തിന്റെ അധീനതയിലായിരുന്നു ഓമശ്ശേരി പ്രദേശത്തുള്ള പാതകൾ ടിപ്പുവിന്റെ സൈന്യം പടയോട്ടകാലത്ത് ഉപയോഗിഛിരുന്നതായി ചരിത്രസൂചനകളുണ്ട്. പട്ടാളക്കാരുടെ യാത്ര സുഗമമാക്കുന്നതിനു പണിതതെന്ന് പറയപ്പെടുന്ന പാലത്തിന്റെ അവശിഷ്ടങ്ങൾ ഓമശ്ശേരി കൂടത്തായി പുഴയിൽ ഇന്നും കാണപ്പെടുന്നുണ്ട്.


ഓമശ്ശേരി പഞ്ചായത്തിൽ പത്തൊൻപതു വാർഡുകൾ ഉണ്ട്. ഖദീജ മുഹമ്മദ്‌ (മുസ്ലിം ലീഗ് ) ആണ് നിലവിലെ പ്രസിടന്ട്. പഞ്ചായത്ത് അംഗങ്ങളുടെ പേര് വിവരങ്ങൾ ചുവടെ 
1) കൂടത്തായി – കെ.എം.കോമളവല്ലി
2) കക്കാടക്കുന്നു – കെ.പി. സദാശിവൻ
3) ചെമ്മരുതായ് – സിന്ധു ഷാജി 
4) പെരുവില്ലി – ഗ്രേസി
5) കൊറോതിരി – ബിജു .പി.ആർ
6) ഓമശ്ശേരി ഈസ്റ്റ്‌ - ഫാത്തിമ മൂസ
7) ഓമശ്ശേരി വെസ്റ്റ് – യു.കെ. ഫാത്തിമ അബു
8) അമ്പലക്കണ്ടി – കെ.ടി. മുഹമ്മദ്
9) ആലുംതറ – സുഹറാബി നെച്ചൂളി (IUML) 
10) വെണ്ണക്കോട് – ബാബു കൊൽകൊത്
11) നടമ്മൽ പൊയിൽ - സി.കെ.ഖദീജ മുഹമ്മദ്‌ 
12) കണിയാർ കണ്ടം – രഫീനതുൽ ഖാൻ 
13) കൊളതക്കര – അബ്ദുള്ള കുട്ടി 
14) വെളിമണ്ണ – സക്കീന കെ.ടി 
15) പുത്തൂർ - അബ്ദുൽ നാസർ 
16) മങ്ങാട് വെസ്റ്റ് – ശൈലജ 
17) മങ്ങാട് ഈസ്റ്റ്‌ - കെ.കെ. രാധ കൃഷ്ണൻ 
18) ചക്കികാവ് – ലീല ഇ.പി 
19) മേപ്പള്ളി – ജുരൈന പി.കെ











</doc>
<doc id="137680" url="https://ml.wikipedia.org/wiki?curid=137680" title="പനങ്ങാട് ഗ്രാമപഞ്ചായത്ത്">
പനങ്ങാട് ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ, ബാലുശ്ശേരി ബ്ളോക്കിലാണ് 46.96 ചതുരശ്രകിലോമീറ്റർ വിസ്തീർണ്ണമുള്ള പനങ്ങാട് ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137682" url="https://ml.wikipedia.org/wiki?curid=137682" title="പയ്യോളി നഗരസഭ">
പയ്യോളി നഗരസഭ

കോഴിക്കോട് ജില്ലയിലെ കൊയിലാണ്ടി താലൂക്കിൽ പയ്യോളി, ഇരിങ്ങൽ വില്ലേജുകൾ ഉൾപ്പെടുന്ന നഗരസഭയാണ് 22.34 ചതുരശ്ര കിലോമീറ്റർ വിസ്തീർണ്ണമുള്ള പയ്യോളി നഗരസഭ. നഗരസഭയിൽ 36 വാർഡുകളാണുള്ളത്.


അവലംബം==


</doc>
<doc id="137692" url="https://ml.wikipedia.org/wiki?curid=137692" title="പേരാമ്പ്ര ഗ്രാമപഞ്ചായത്ത്">
പേരാമ്പ്ര ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ, പേരാമ്പ്ര ബ്ളോക്കിലാണ് 26.12 ചതുരശ്രകിലോമീറ്റർ വിസ്തീർണ്ണമുള്ള പേരാമ്പ്ര ഗ്രാമപഞ്ചായത്ത് സ്ഥിതി ചെയ്യുന്നത്. 

== വാർഡുകൾ=



</doc>
<doc id="137694" url="https://ml.wikipedia.org/wiki?curid=137694" title="പെരുമണ്ണ ഗ്രാമപഞ്ചായത്ത്">
പെരുമണ്ണ ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ കുന്ദമംഗലം ബ്ളോക്കിലാണ് 13.45 ച.കി.മീ വിസ്തീർണ്ണമുള്ള പെരുമണ്ണ ഗ്രാമപഞ്ചായത്ത് സ്ഥിതിചെയ്യുന്നത്. 

1.പയ്യടിമേത്തൽ
2.പയ്യടിത്താഴം
3.പറക്കോട്ടുതാഴം
4.പെരുമണ്ണ നോർത്ത്
5. അറത്തിൽ പറമ്പ്
6.പെരുമൻപുറ
7.തയ്യിൽത്താഴം
8.പാറമ്മൽ
9.നെരാടുക്കുന്നു
10.വെള്ളായിക്കോഡ്
11.പെരുമണ്ണ സൗത്ത്
12.പാറക്കണ്ടം
13.പുത്തൂർമഠം
14.ഇല്ലതുതാഴം
15.വള്ളിക്കുന്ന്
16.അമ്പിലോളി
17.പാറക്കുളം
18.നെടുമ്പരമ്പ



</doc>
<doc id="137695" url="https://ml.wikipedia.org/wiki?curid=137695" title="പെരുവയൽ ഗ്രാമപഞ്ചായത്ത്">
പെരുവയൽ ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിൽ, കുന്ദമംഗലം ബ്ളോക്കിലാണ് 26.39 ചതുരശ്രകിലോമീറ്റർ വിസ്തീർണ്ണമുള്ള പെരുവയൽ ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137696" url="https://ml.wikipedia.org/wiki?curid=137696" title="പുറമേരി ഗ്രാമപഞ്ചായത്ത്">
പുറമേരി ഗ്രാമപഞ്ചായത്ത്

കോഴിക്കോട് ജില്ലയിൽ വടകര താലൂക്കിൽ തൂണേരി ബ്ളോക്ക് പരിധിയിൽ പുറമേരി വില്ലേജ് ഉൾപ്പെടുന്ന ഗ്രാമപഞ്ചായത്താണ് 20.27 ചതുരശ്ര കിലോമീറ്റർ വിസ്തീർണ്ണമുള്ള പുറമേരി ഗ്രാമപഞ്ചായത്ത്.


Totel 17 vards



</doc>
<doc id="137697" url="https://ml.wikipedia.org/wiki?curid=137697" title="പുതുപ്പാടി ഗ്രാമപഞ്ചായത്ത്">
പുതുപ്പാടി ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിൽ, കൊടുവള്ളി ബ്ളോക്കിലാണ് 64.75 ചതുരശ്ര കിലോമീറ്റർ വിസ്തീർണ്ണമുള്ള പുതുപ്പാടി ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137698" url="https://ml.wikipedia.org/wiki?curid=137698" title="രാമനാട്ടുകര നഗരസഭ">
രാമനാട്ടുകര നഗരസഭ

കോഴിക്കോട് ജില്ലയിലെ കോഴിക്കോട് താലൂക്കിൽ രാമനാട്ടുകര വില്ലേജ് പരിധിയിൽ വരുന്ന നഗരസഭ 11.71 ചതുരശ്ര കിലോമീറ്റർ വിസ്തീർണ്ണമുള്ള രാമനാട്ടുകര നഗരസഭയിൽ 31 വാർഡുകളാണുള്ളത്.




</doc>
<doc id="137700" url="https://ml.wikipedia.org/wiki?curid=137700" title="തലക്കുളത്തൂർ ഗ്രാമപഞ്ചായത്ത്">
തലക്കുളത്തൂർ ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിൽ, ചേളന്നൂർ ബ്ളോക്കിലാണ് 21.54 ചതുരശ്രകിലോമീറ്റർ വിസ്തീർണ്ണമുള്ള തലക്കുളത്തൂർ ഗ്രാമപഞ്ചായത്ത് സ്ഥിതി ചെയ്യുന്നത്. 

 India census,അനുസരിച്ച് തലക്കുളത്തൂരിൽ 29388 ആണ് ജനസംഖ്യ ( 13753 ആണുങ്ങളൂം 15635 പെണ്ണുങ്ങളും).

സമൂതിരിമാർ അവരുടെ പാരമ്പര്യ ആവശ്യങ്ങൾക്കുപയോഗിച്ചിരുന്ന കുളത്തിൽ നിന്നാവാം ഈ പേരുണ്ടായത്.


ശ്രീ പാലോറ ശിവക്ഷേത്രം ഈ പഞ്ചായത്തിലെ ഒരു ആധ്യാത്മിക കേന്ദ്രമാണ്.പാലക്കാട്ടിരി നഗരത്തിൽ നിന്നും 2 കിമി അകലെയുള്ള ഈ ക്ഷേത്രം പുഴവക്കത്ത് പുതുതായി വന്ന ഹൈവേക്ക് സമീപത്താണ്. ഹൈവേ മുറിച്ചുകടക്കാൻ ഒരു അധോമാർഗ്ഗം ഉണ്ട്. കിഴക്കഭിമുഖമായ ഈ ക്ഷേത്രം പാതയിൽ നിന്നും ഉയർന്നാണ് സ്ഥിതിചെയ്യുന്നത്.



</doc>
<doc id="137701" url="https://ml.wikipedia.org/wiki?curid=137701" title="താമരശ്ശേരി ഗ്രാമപഞ്ചായത്ത്">
താമരശ്ശേരി ഗ്രാമപഞ്ചായത്ത്

കോഴിക്കോട് ജില്ലയിലെ പഴയ കോഴിക്കോട് താലൂക്കിലെ (2014 ഫെബ്രുവരി മുതൽ താമരശ്ശേരി താലൂക്ക്) കൊടുവള്ളി ബ്ലോക്ക്പഞ്ചായത്തിൽ ഉൾപ്പെടുന്ന രാരോത്ത്, കെടവൂർ എന്നീ വില്ലേജുകൾ മുഴുവൻ ഉൾപ്പെടുന്ന ഒരു ഗ്രാമ പഞ്ചായത്താണ് താമരശ്ശേരി ഗ്രാമപഞ്ചായത്ത്. 27.17 ചതുരശ്ര കിലോമീറ്റർ വിസ്തീർണ്ണമാണ് ഈ പഞ്ചായത്തിനുള്നിപഞ്ചായത്തിനുള്ളത് ,
19 വാർഡുകൾ . കോഴിക്കോട് ന്നും 30 കി . മി. ദൂരം. 




</doc>
<doc id="137707" url="https://ml.wikipedia.org/wiki?curid=137707" title="തിക്കോടി ഗ്രാമപഞ്ചായത്ത്">
തിക്കോടി ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ മേലടി ബ്ളോക്കിൽ തിക്കോടി റവന്യൂ വില്ലേജ് ഉൾപ്പെടുന്ന ഒരു ഗ്രാമപഞ്ചായത്താണ് 14.15 ചതുരശ്ര കിലോമീറ്റർ വിസ്തീർണ്ണമുള്ള തിക്കോടി ഗ്രാമപഞ്ചായത്ത്. 








</doc>
<doc id="137708" url="https://ml.wikipedia.org/wiki?curid=137708" title="തിരുവള്ളൂർ ഗ്രാമപഞ്ചായത്ത്">
തിരുവള്ളൂർ ഗ്രാമപഞ്ചായത്ത്

കോഴിക്കോട് ജില്ലയിൽ, വടകര താലൂക്കിൽ, തോടന്നൂർ ബ്ളോക്കിലാണ് 27.58 ചതുരശ്രകിലോമീറ്റർ വിസ്തീർണ്ണമുള്ള തിരുവള്ളൂർ ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="137709" url="https://ml.wikipedia.org/wiki?curid=137709" title="തൂണേരി ഗ്രാമപഞ്ചായത്ത്">
തൂണേരി ഗ്രാമപഞ്ചായത്ത്

കോഴിക്കോട് ജില്ലയിൽ വടകര താലൂക്കിൽ തൂണേരി ബ്ളോക്ക് പരിധിയിൽ തൂണേരി വില്ലേജ് ഉൾപ്പെടുന്ന ഗ്രാമപഞ്ചായത്താണ് 15.45 ച.കി.മീറ്റർ വിസ്തീർണ്ണമുള്ള തൂണേരി ഗ്രാമപഞ്ചായത്ത്. 



</doc>
<doc id="137712" url="https://ml.wikipedia.org/wiki?curid=137712" title="ധന്യ മേരി വർഗീസ്">
ധന്യ മേരി വർഗീസ്

ധന്യ മേരി വർഗീസ് ഒരു മലയാളചലച്ചിത്രനടിയാണ്.

ആദ്യമായി ധന്യ അഭിനയിക്കുന്നത് "തിരുടി" എന്ന ചിത്രത്തിൽ 2006ലാണ്. മലയാളത്തിലെ അരങ്ങേറ്റം നന്മ എന്ന ചലച്ചിത്രത്തിലായിരുന്നു.ആദ്യത്തെ ശ്രദ്ധിക്കപ്പെട്ട സിനിമ തലപ്പാവ് ആയിരുന്നു. നിരവധി മലയാളം ആൽബങ്ങളിൽ ധന്യ അഭിനയിച്ചിട്ടുണ്ട്.2016 ഡിസംബർ 16ന് 130 കോടി രൂപയുടെ തട്ടിപ്പ്കേസുമായി ബന്ധപ്പെട്ട് ധന്യയേയും ഭർത്താവിനേയും ഭർത്തൃസഹോദരനേയും കേരളാപോലീസ് നാഗർകോവിലിൽ നിന്നും അറസ്റ്റു ചെയ്‌തു.

ആദ്യ കാലത്ത് അഭിനയത്തിനു മുൻപ് ധന്യ മോഡലിംഗിലും ഉണ്ടായിരുന്നു.കൂടാതെ ധാരാളം പരസ്യ ചിത്രങ്ങളിലും അഭിനയിക്കാൻ ധന്യക്ക് അവസരം ലഭിച്ചു.



</doc>
<doc id="137717" url="https://ml.wikipedia.org/wiki?curid=137717" title="ദൈവപുത്രൻ">
ദൈവപുത്രൻ

പിതാവായ ദൈവവും യേശുക്രിസ്തുവും തമ്മിലുള്ള ബന്ധത്തെ സൂചിപ്പിക്കുന്ന പദപ്രയോഗമാണ് ദൈവപുത്രൻ അഥവാ പുത്രനാം ദൈവം എന്നത്. മുഖ്യധാരാ ക്രൈസ്തവ വീക്ഷണ പ്രകാരം ദൈവികത്രിത്വത്തിലെ രണ്ടാമനാണ് യേശുക്രിസ്തു. ദൈവം നൽകിയ കല്പന ബോധപൂർവ്വം ലംഘിച്ചതിനാൽ ദൈവിക തേജസ് നഷ്ടപ്പെട്ട മനുഷ്യകുലത്തെ ദൈവികസ്നേഹത്തിലേക്ക് മടക്കിക്കൊണ്ടു വരാൻ ദൈവം വിവിധ കാലഘട്ടങ്ങളിൽ തന്റെ പ്രവാചകന്മാർ മുഖേനേ ശ്രമിച്ചുവെങ്കിലും കഠിനഹൃദയരായിരുന്ന മനുഷ്യരിൽ സ്ഥായിയായ പശ്ചാത്താപം ജനിപ്പിക്കുവാൻ സാധിക്കാതിരുന്നതിനാൽ കാലസമ്പൂർണതയിൽ പുത്രനായ ദൈവം പരിശുദ്ധാത്മശക്തിയാൽ കന്യക മറിയാമിന്റെ പുത്രനായി ബേത്‌ലഹേമിൽ ജനിച്ചുവെന്നതാണ് ക്രിസ്തീയ വിശ്വാസം.

ആദിയിൽ വചനം ഉണ്ടായിരുന്നു; വചനം ദൈവത്തോടുകൂടെ ആയിരുന്നു; വചനം ദൈവം ആയിരുന്നു എന്നു തുടങ്ങുന്ന യോഹന്നാന്റെ സുവിശേഷത്തിന്റെ ആമുഖഭാഗത്ത് മനുഷ്യാവതാരം പൂണ്ട "ദൈവവചനം" അഥവാ "ലോഗോസ്" എന്ന നിലയിലാണ് യേശുവിനെ പരിചയപ്പെടുത്തുന്നത്. യേശുക്രിസ്തുവിനെ "ദൈവപുത്രൻ" എന്നും "മനുഷ്യപുത്രൻ"എന്നും ബൈബിളിൽ വിശേഷിപ്പിച്ചിട്ടുണ്ട്. പാപമൊഴികെ മറ്റെല്ലാ കാര്യത്തിലും യേശു എല്ലാ മനുഷ്യർക്കും തുല്യനെന്നുള്ളതു പോലെ തന്നെ അദ്ദേഹത്തിന്റെ ദൈവത്വത്തെപ്പറ്റിയുള്ള പരാമർശങ്ങളും ബൈബിളിൽ ഉള്ളതായി മുഖ്യധാരാ സഭകളെല്ലാം തന്നെ വിശ്വസിക്കുന്നു. യേശുക്രിസ്തു പൂർണ്ണ ദൈവവും പൂർണ്ണ മനുഷ്യനും ആയിരുന്നു എന്നതാണ് ക്രൈസ്തവസമൂഹത്തിലെ ഭൂരിപക്ഷവും അംഗീകരിക്കുന്ന വിശ്വാസം. എന്നാൽ ഇതിനെതിരെ ഉള്ള വാദങ്ങളും ആദിമ നൂറ്റാണ്ടുകളിൽ തന്നെ ഉയർന്നു വന്നിട്ടുണ്ട്. നാലാം നൂറ്റാണ്ടിൽ ജീവിച്ചിരുന്ന അറിയോസ് എന്ന അലക്സാന്ത്രിയക്കാരനായ വൈദികൻ യേശു പിതാവിനോടു സമനല്ല എന്നും പുത്രൻ പിതാവിന്റെ സൃഷ്ടിയാണെന്നും പഠിപ്പിച്ചു. ക്രി.വ 325-ൽ നിഖ്യായിൽ വെച്ചു കൂടിയ സാർവത്രിക സുന്നഹദോസ് അറിയോസിന്റെ ഉപദേശത്തെ തിരസ്കരിക്കുകയും പുത്രനായ യേശുക്രിസ്തു പിതാവായ ദൈവത്തോടു സമനാണെന്നു പ്രഖ്യാപിക്കുകയും ചെയ്തു. 

യേശുക്രിസ്തു പൂർണ്ണ ദൈവവും പൂർണ്ണ മനുഷ്യനും എന്ന വിശ്വാസത്തിൽ സഭകളെല്ലാം ഉറച്ചു നിന്നെങ്കിലും ദൈവിക-മാനുഷിക സ്വഭാവങ്ങൾ എപ്രകാരം ക്രിസ്തുവിൽ സംയോജിച്ചിരുന്നു എന്നതിനെക്കുറിച്ച് സഭകൾക്കിടയിൽ പല അഭിപ്രായങ്ങളുണ്ടായി. ക്രി. വ 451-ൽ കൂടിയ കൽക്കദോന്യ സുന്നഹദോസ് യേശുവിൽ ഒരേ ആളത്വമെ ഉണ്ടായിരുന്നുവെങ്കിലും രണ്ടു സ്വഭാവങ്ങളുണ്ടായിരുന്നു എന്നു വിധിച്ചു. യേശുവിൽ ദൈവ സ്വഭാവവും മനുഷ്യ സ്വഭാവവും അന്യോന്യം ഇടകലരാതെ വർത്തിച്ചിരുന്നുവെന്നും ഈ സുന്നഹദോസ് വിശദീകരിച്ചു. എന്നാൽ എല്ലാ സഭകളും ഈ തീരുമാനം അംഗീകരിച്ചില്ല. കൽക്കദോന്യ സുന്നഹദോസ് തീരുമാനത്തെ നിരാകരിച്ച സഭകൾ പിന്നീട് ഓറിയന്റൽ ഓർത്തഡോക്സ് സഭകൾ എന്ന പേരിൽ അറിയപ്പെട്ടു. ഇന്ന് ആഗോളതലത്തിൽ കത്തോലിക്കാ-ഈസ്റ്റേൺ ഓർത്തഡോക്സ്-പ്രൊട്ടസ്റ്റന്റ് സഭകൾ കൽക്കദോന്യ സുന്നഹദോസിനെ അംഗീകരിക്കുന്നുണ്ട്. യേശുവിന് ഒരു ആളത്വമെന്നതു പോലെ ഒരു സ്വഭാവം മാത്രമാണ് ഉണ്ടായിരുന്നതെന്നും ഈ സ്വഭാവത്തിൽ ദൈവത്വവും മനുഷ്യത്വവും ഏകകാലത്ത് നിലനിന്നിരുന്നുവെന്നുമാണ് ഓറിയന്റൽ ഓർത്തഡോക്സ് സഭകൾ പഠിപ്പിക്കുന്നത്.

എന്നാൽ യഹോവയുടെ സാക്ഷികൾ യേശു ദൈവത്തിന്റെ ആദ്യത്തെ സൃഷ്ടിയാണെന്നും,ദൈവത്തോട് ഒരുപ്രകരത്തിലും തുല്യനല്ലെന്നും വിശ്വസിക്കുന്നു.

 അപ്പോസ്തോലിക സഭകൾ ഉപയോഗിക്കുന്ന നിഖ്യാ വിശ്വാസപ്രമാണത്തിൽ യേശുക്രിസ്തുവിനെ "ദൈവത്തിന്റെ ഏകപുത്രനും സർവ്വലോകങ്ങൾക്കും മുൻപായി പിതാവിൽ നിന്നു ജനിച്ചവനും പ്രകാശത്തിൽ നിന്നുള്ള പ്രകാശവും സത്യദൈവത്തിൽ നിന്നുള്ള സത്യദൈവവും ജനിച്ചവനും സൃഷ്ടിയല്ലാത്തവനും സാരാംശത്തിൽ പിതാവിനോട് ഒന്നായിരിക്കുന്നവനും സകല സൃഷ്ടിക്കും മുഖാന്തരമായവനും" എന്നാണ് വിശേഷിപ്പിച്ചിരിക്കുന്നത്.



</doc>
<doc id="137719" url="https://ml.wikipedia.org/wiki?curid=137719" title="റോട്ടാവൈറസ്">
റോട്ടാവൈറസ്

ശിശുക്കൾക്കും കുട്ടികൾക്കും വയറിളക്കം ഉണ്ടാക്കുന്നതിന്റെ പ്രധാനകാരണം റോട്ടാവൈറസ് ആണ്. റിയോവിറിഡേ കുടുംബത്തിൽപ്പെട്ട ഒരു ആർ.എൻ.എ. വൈറസ് ആണിത്. ഏകദേശം അഞ്ചുവയസ്സാകുമ്പോഴേക്കും ലോകത്തിലുള്ള എല്ലാകുട്ടികളിലും ഒരു തവണയെങ്കിലും റോട്ടാവൈറസ് പിടികൂടിയിട്ടുണ്ടാവും. എന്നിരുന്നാലും ഓരോ തവണ റോട്ടാവൈറസ് പിടികൂടുമ്പോഴും രോഗപ്രതിരോധശേഷി വർദ്ധിക്കുന്നതിനാൽ രോഗതീവ്രത കുറഞ്ഞിരിക്കും. പ്രായപൂർത്തിയായവരിൽ റോട്ടാവൈറസ് മുലമണ്ടാവുന്ന വയറിളക്കം താരതമ്യേന കുറവാണ്. എ. ബി. സി. ഡി. ഇ. എന്നീ അഞ്ചുതരം റോട്ടാവൈറസ് ഉണ്ടെങ്കിലും രോഗമുണ്ടാക്കുന്നതിൽ 90% വും റോട്ടാവൈറസ് എ. ആണ്.

ആഹാരത്തിൽ കൂടിയും ജലത്തിൽ കൂടിയുമാണ് വൈറസ് പകരുന്നത്. ഇവ ചെറുകുടലിന്റെ കോശങ്ങളെ നശിപ്പിക്കുന്നതിന്റെ ഫലമായി ഗ്യാസ്ട്രോഎൻഡ്രൈറ്റിസ് ഉണ്ടാകുകയും ചെയ്യുന്നു. 1973 ലാണ് റോട്ടാവൈറസിനെ കണ്ടെത്തുന്നത്. ഇവ മനുഷ്യർക്കു മാത്രമല്ല മൃഗങ്ങൾക്കും രോഗമുണ്ടാക്കുന്നു.

ലോകത്താകമാനമായി അഞ്ചുവയസിൽ താഴെയുള്ള ഏകദേശം 500,000 ത്തോളം കുട്ടികൾ ഓരോ വർഷവും റോട്ടാവൈറസ് ആക്രമണം മൂലം മരിക്കുന്നുണ്ട്.


</doc>
<doc id="137720" url="https://ml.wikipedia.org/wiki?curid=137720" title="ചക്കരശലഭം">
ചക്കരശലഭം

ഭാരതത്തിലും ശ്രീലങ്കയിലും കാണപ്പെടുന്ന ഒരു ചിത്രശലഭം. കിളിവാലൻ ശലഭങ്ങളുടെ കൂട്ടത്തിൽപ്പെടുന്നു.ചക്കരറോസ്, ചക്കരപാറ്റ് എന്നും അറിയുന്നു. കിളിവാലൻ ശലഭകുടുംബത്തിലെ ഒരു ശലഭമാണ്ഇംഗ്ളീഷ് ഭാഷയിൽ crimson rose എന്ന് പേരുള്ള ഈ ശലഭത്തിന്റെ ശാസ്ത്രനാമം "Pachilopta hector" എന്നാണ്.

കേരളത്തിൽ സുലഭമായിക്കണ്ടുവരുന്നുണ്ടെങ്കിലും 1972 ലെ ഇന്ത്യൻ വന്യജീവിസംരക്ഷണനിയമത്തിന്റെ ഒന്നാം പട്ടികയിലാണ് ഇതിന്റെ സ്ഥാനം.

ദേശാടന സ്വഭാവമുള്ളവയാണ്.

കേരളത്തിലെ നാട്ടിൻപുറങ്ങളിലുള്ള കുന്നിൻപുറങ്ങളിലും കുറ്റിക്കാടുകളിലും സാധാരണയായി കാണപ്പെടുന്നു.അരിപ്പൂവ്, കൃഷ്ണകിരീടം, വട്ടപ്പെരുവലം,ചെത്തി, കൊങ്ങിണി എന്നീ ചെടികൾ പൂത്തുനിൽക്കുന്നയിടത്ത് ചക്കരപ്പാറ്റ എന്നുകൂടി അറിയപ്പെടുന്ന ഇവയെ ധാരാളം കാണാം.ഉറിതൂക്കി(ഈശ്വരമുല്ല), അല്പം എന്നീ സസ്യങ്ങളിലാണ് മുട്ടയിടുന്നത്.ഈ ചെടികളിൽ ഉള്ള വിഷാംശം ഈ പൂമ്പാറ്റകളുടെ ശരീരത്തിൽ എത്തുന്നതിനാൽ മറ്റ് പക്ഷികൾ ഇവയെ പൊതുവെ ആഹാരമാക്കാറില്ല.

ചുവപ്പുശരീരവും പിൻചിറകുകളിൽ കാണപ്പെടുന്ന തിളങ്ങുന്ന ചുവന്ന പൊട്ടുകളും ഇവയെ എളുപ്പം തിരിച്ചറിയാൻ സഹായിക്കുന്നു. പിൻചിറകുകളിൽ പതിമൂന്ന് പൊട്ടുകളുള്ളതിൽ പിൻനിരയിലുള്ളവ അർദ്ധചന്ദ്രാകൃതിയിലുള്ളവയാണ്. 
ഗരുഡക്കൊടി(Aristochia indica), അൽപ്പം(thottea sliliquosa) എന്നീ ചെടികളിലാണ് മുട്ടയിടുന്നത്. മുട്ടയ്ക്ക് തവിട്ടുകലർന്ന ഓറഞ്ച് നിറമാണ്.ശലഭപ്പുഴുവിന് ഇരുണ്ട കരിംചുവപ്പ് നിറവും ദേഹത്ത് മുള്ളുകൾ പോലെ തോന്നുന്ന അറ്റം കൂർത്ത മുഴകൾ ഉണ്ട്. പുഴുപ്പൊതി(pupa)യ്ക്ക് ഉണങ്ങിയ ഇലയുടെ നിറമാണ്.



</doc>
<doc id="137741" url="https://ml.wikipedia.org/wiki?curid=137741" title="ഓസ് നഗരത്തിലെ മാന്ത്രികൻ">
ഓസ് നഗരത്തിലെ മാന്ത്രികൻ

എൽ. ഫ്രാങ്ക് ബോം എഴുതിയ ഒരു സുപ്രസിദ്ധ ബാലസാഹിത്യ കൃതിയാണ് ഓസ് നഗരത്തിലെ മാന്ത്രികൻ ().പിന്നീട് ഈ കൃതി ഇതേ പേരിൽ വിക്ടർ ഫ്ലെമിങ്ങ് സിനിമയാക്കുകയുമുണ്ടായി. "ഓസ്" എന്ന മാന്ത്രിക ലോകത്തെ പ്രമേയമാക്കി ബോം ഇരുപതോളം കൃതികൾ രചിക്കുകയുണ്ടായി. അതിൽ ഏറ്റവും പ്രശസ്തവും ആദ്യത്തെതുമാണ് "ഓസ് നഗരത്തിലെ മാന്ത്രികൻ". അനേകം ഭാഷകളിലേക്ക് ഓസ് കൃതികൾ പരിഭാഷ ചെയ്യപ്പെട്ടിട്ടുണ്ട്. ബോമിന്റെ മരണ ശേഷവും, മറ്റു പലരുടേതായി നിരവധി ഓസ് കൃതികൾ രചിക്കപ്പെട്ടു എന്നത് ഓസിന്റെ ജനപ്രിയതയ്ക്ക് തെളിവാണ്. "ഓസ് നഗരത്തിലെ മാന്ത്രികൻ" എന്ന പേരിലും "ഓസിലെ മായാവി" എന്ന പേരിലും മലയാളത്തിൽ പരിഭാഷകൾ ഉണ്ടായിട്ടുണ്ട്.

യുറീക്ക ബാലമാസികയിൽ ജെ.ദേവികയുടെ പരിഭാഷ "ഓസിലെ മായാവി" എന്ന പേരിൽ ഖണ്ഡശഃ പ്രസിദ്ധികരിച്ചു വന്നിരുന്നു. പിന്നീട് കേരള ശാസ്ത്രസാഹിത്യ പരിഷത്ത് ഇത് പുസ്തക രൂപത്തിലും പ്രസിദ്ധീകരിച്ചു. ഡി.സി. ബുക്സ്, ഒലിവ് പബ്ലിക്കേഷനുകളുടെ അടക്കം മറ്റ് പരിഭാഷകളും മലയാളത്തിൽ ലഭ്യമാണ്.

കഥാനായികയായ ഡൊറോത്തി എന്ന കൊച്ചു പെൺകുട്ടി അവളുടെ അമ്മാവനും അമ്മായിക്കും ഒപ്പം കാൻസാസിലെ ഒരു മരുപ്രദേശത്തിലാണ് ജീവിക്കുന്നത്. ഒരിക്കൽ ഡൊറോത്തിയും അവളുടെ ഓമന നായ്കുട്ടി ടോട്ടൊയും ഒരു ചുഴലിക്കാറ്റിൽ പെട്ടു. അവരുടെ കൊച്ചു വീടുമായി പറന്നു പൊന്തിയ കാറ്റ് നീണ്ട ആകാശ യാത്രയ്ക്കു ശേഷം അവരെ കൊണ്ടിറക്കിയത് ഓസ് എന്ന അത്ഭുത ലോകത്തിലാണ്. വടക്കും തെക്കും കിഴക്കും പടിഞ്ഞാറുമായി നാലുമന്ത്രവാദികളാണ് ഓസ് ഭരിക്കുന്നത്. തെക്കു ദേശത്തെ മഞ്ച്കിനുകളെയും പടിഞ്ഞാറെ വിങ്കികളെയും ഭരിക്കുന്ന മന്ത്രവാദിനികൾ ദുഷ്ടകളാണ്, എന്നാൽ വടക്ക് ദേശവും കിഴക്കു ദേശവും ഭരിക്കുന്നതു നല്ലവരായ മന്ത്രവാദികളാണ്. കൂട്ടത്തിൽ സർവശക്തൻ, കിഴക്കുദേശത്തെ മരതക നഗരത്തിൽ കഴിയുന്ന ഓസ് ആണ്. ഡോറത്തി പെൺകുട്ടിയുടെ വീടിനടിയിൽ പെട്ട് വടക്കു ദേശത്തെ മന്ത്രവാദി കൊല്ലപ്പെടുന്നു. ആളുകൾ ഡോറത്തിയെ അത്ഭുതശക്തികളുള്ള ഒരു മന്ത്രവാദിനിയായി തെറ്റിദ്ധരിച്ചെങ്കിലും അവൾ ഒരു സാധാരണ മനുഷ്യകുട്ടിയാണെന്നു തിരിച്ചറിഞ്ഞ വടക്കുദേശത്തെ നല്ലവളായ മന്ത്രവാദി ഡോറത്തിക്കു തിരികെ നാട്ടിലെത്താനുള്ള ഏക മാർഗ്ഗം മരതകനഗരത്തിൽ വാഴുന്ന ഓസ് മാന്ത്രികനെ കാണുകയാണെന്ന് അറിയിക്കുന്നു. മഞ്ഞ ഇഷ്ടിക പാകിയ പാതയിലൂടെ മരതക നഗരത്തിലേക്കു പോകുന്ന വഴിയേ ഡോറത്തിയും ടോട്ടോയും മൂന്ന് സുഹൃത്തുക്കളെ കൂടേ കണ്ടു മുട്ടുന്നു. ഒരു വൈക്കോൽ മനുഷ്യനും തകര മനുഷ്യനും പേടിത്തൊണ്ടൻ സിംഹവും. വൈക്കോൽ മനുഷ്യനു തലച്ചോർ ഇല്ല. തകര മനുഷ്യനു ഹൃദയവും സിംഹത്തിനു ധൈര്യവും ഇല്ല. മരതക നഗരത്തിൽ ചെന്ന് ഓസ് മാന്ത്രികനെ കണ്ടാൽ കൂട്ടുകാരുടേ എല്ലാ പ്രശ്നവും അദ്ദേഹം പരിഹരിക്കുമെന്നു ഡോറത്തി വിശ്വസിക്കുന്നു. 

ഒട്ടേറെ പ്രതിബന്ധങ്ങൾ തരണം ചെയ്തതിനു ശേഷം ഡോറത്തിയും കൂട്ടുകാരും മരതക നഗരത്തിലെത്തുന്നു. പക്ഷേ ഓസ് അവരെ സഹായിക്കാൻ കൂട്ടാക്കുന്നില്ല. പടിഞ്ഞാറു ദേശത്തെ മന്ത്രവാദിയുടെ ശല്യം കൂടെ തീർത്തുതന്നാലെ കൂട്ടുകാരെ സഹായിക്കൂ എന്ന് ഓസ് വാശി പിടിക്കുന്നു. മനസ്സില്ലാ മനസ്സോടെ ഡോറത്തിയും കൂട്ടുകാരും പടിഞ്ഞാറുദേശത്തേക്കു യാത്രയാവുന്നു. ദൂരെവച്ചുതന്നെ ഡോറത്തിയെയും കൂട്ടുകാരെയും കണ്ട പടിഞ്ഞാറു ദേശത്തെ മന്ത്രവാദി അവരെ നശിപ്പിക്കാനായി ആദ്യം 40 ചെന്നായ്ക്കളെയും പിന്നെ 40 കാക്കകളെയും കടന്നലുകളെയും നിയോഗിക്കുന്നു. തകരമനുഷ്യനും സിംഹവും വൈക്കോൽ മനുഷ്യനും മന്ത്രവാദിയുടെ ഓരൊ സൂത്രങ്ങളെയായി പരാജയപ്പെടുത്തുന്നു. അവസാനം ക്രുദ്ധയായ മന്ത്രവാദി ചിറകുള്ള കുരങ്ങന്മാരെ വിളിച്ച് തകരമനുഷ്യനെയും വൈക്കോൽമനുഷ്യനെയും നശിപ്പിച്ച് ഡോറത്തിയെയും സിംഹത്തെയും തടവിലാക്കുന്നു. ഡോറത്തിയുടെ മാന്ത്രിക വെള്ളിച്ചെരിപ്പ് കണ്ട് അസൂയപ്പെട്ട മന്ത്രവാദി അതെങ്ങനെയെങ്കിലും കട്ടെടുക്കാമെന്നു കരുതി അവളെ അവരുടെ ജോലിക്കാരിയാക്കുന്നു. ഒരിക്കൽ മന്ത്രവാദി തന്ത്രപൂർവം ഡോറത്തിയുടെ വെള്ളിച്ചെരുപ്പ് തട്ടിയെടുക്കുക തന്നെ ചെയ്യുന്നു. ദേഷ്യവും സങ്കടവും വന്ന ഡോറത്തി കയ്യിലെ ബക്കറ്റും വെള്ളവും മന്ത്രവാദിയുടേ മേൽ കമഴ്ത്തിയപ്പോൾ അവർ അത്ഭുതകരമായി അലിഞ്ഞില്ലാതെയായിപ്പോകുന്നു.

ദുഷ്ടയായ മന്ത്രവാദി മരിച്ചുപോയതോടേ സ്വതന്ത്രരായ വിങ്കികൾ വൈക്കോൽ മനുഷ്യനെയും തകരമനുഷ്യനെയും പുന:സൃഷ്ടിക്കുന്നു. ചിറകുള്ള കുരങ്ങന്മാരുടെ സഹായത്തോടെ നാലുകൂട്ടുകാരും വിജയികളായി ഓസിനെ കാണാൻ മരതകനഗരത്തിൽ എത്തുന്നു.ആദ്യം കാണാൻ കൂട്ടാക്കാതിരുന്നെങ്കിലും അവസാനം ഡോറത്തിയും കൂട്ടുകാരും ഓസിനെക്കാണുന്നു.അതിനിടെ അബദ്ധവശാൽ ഒരു മറത്തിരശ്ശീലയ്ക്കുള്ളിലേക്ക് ഓടിക്കയറിയ ടോട്ടൊ ഓസിന്റെ കള്ളി വെളിച്ചത്താക്കുന്നു. വാസ്തവത്തിൽ ഓസ് അത്ഭുതശക്തികളില്ലാത്ത ഒരു സാധാരണക്കാരനാണ്. ഒരു സർക്കസ് ജീവനക്കാരനായിരുന്ന അയാൾ ഡോറത്തിയെപ്പോലെത്തന്നെ ഒരു ബലൂൺ അപകടത്തിൽ അവിടെ എത്തിപ്പെടുകയായിരുന്നു.അയാൾക്ക് എന്തൊ അത്ഭുതശക്തിയുണ്ടെന്നു ധരിച്ച നാട്ടുകാർ അയാളെ മരതകനഗരത്തിലെ രാജാവാക്കുകയായിരുന്നു.

അത്ഭുതശക്തിയില്ലെങ്കിലും ബുദ്ധിമാനായ ഓസ് കൂട്ടുകാരുടെ ഓരോരുത്തരുടെയും പ്രശ്നങ്ങൾക്ക് ബുദ്ധിപൂർവമായ പരിഹാരം കണ്ടുപിടിക്കുന്നു.തലച്ചോർ ഇല്ലെങ്കിലും ഡോറത്തിയുടെ സാഹസികയാത്രയ്ക്കിടെ ഏറ്റവും കൂടുതൽ ബുദ്ധിശക്തി പ്രകടിപ്പിച്ചയാളാണ് വൈക്കോൽ മനുഷ്യൻ,ഹൃദയം എന്ന അവയവം ഇല്ലെങ്കിലും ഏറ്റവും കൂടുതൽ കരുണയും സ്നേഹവും കാണിച്ചയാളാണ് തകരമനുഷ്യൻ.അവരുടെ കുറവുകൾ കേവലം പ്രതീകാത്മകമാണ് എന്നു മനസ്സിലാക്കിയ ഓസ് അതിനു അവ്വിധം പരിഹാരം കാണുന്നു. തകരമനുഷ്യനു പട്ടുകൊണ്ടുതന്നെ ലോലവും മൃദുലവുമായ ഹൃദയം തുന്നിക്കൊടുക്കുന്നു. വൈക്കോൽ മനുഷ്യന്റെ തലയിൽ പുത്തൻ 'ചോറു' (തല+ചോറ്)നിറച്ചു കൊടുക്കുന്നു. (ഇംഗ്ലീഷിൽ ബ്രെയിനിനു പകരം ബ്രാൻ).സിംഹത്തിനു ധൈര്യം കിട്ടാൻ സ്പെഷ്യൽ ധൈര്യപ്പായസവും ഉണ്ടാക്കി നൽകുന്നു. അവസാനം ഡോറത്തിയും,ഓസും ഒരു ഹോട്ട് ബലൂൺ ഉണ്ടാക്കി നാട്ടിലേക്ക് രക്ഷപ്പെടാൻ തീരുമാനിക്കുന്നു. പക്ഷേ നിർഭാഗ്യവശാൽ ഡോറത്തിക്ക് ബലൂണിൽ കയറിപ്പറ്റാൻ പറ്റിയില്ല. ഓസ് മാത്രം യാത്രയാവുന്നു. 

കാൻസാസിലേക്ക് തിരിച്ചു പോകാനായി ഡോറത്തിയും കൂട്ടുകാരും അവസാനം ഗ്ലിന്റ എന്ന നല്ലവളായ മന്ത്രവാദിനിയെത്തേടിപ്പുറപ്പെടുന്നു. സാഹസികയാത്രയുടെ അവസാനം ഡോറത്തിയും, ടോട്ടോയും, തകരമനുഷ്യനും,വൈക്കോൽ മനുഷ്യനും പേടിത്തൊണ്ടൻ സിംഹവും ഗ്ലിന്റയുടെ അടുത്തെത്തുന്നു. ഗ്ലിന്റ ഡോറത്തിയെ അവളുടെ മാന്ത്രിക പാദരക്ഷയെക്കുറിച്ച് ഓർമിപ്പിക്കുന്നു. കൂട്ടുകാരോട് യാത്രപറഞ്ഞ് ഡോറത്തി മാന്ത്രികപാദരക്ഷയുടെ സഹായത്തോടെ തിരിച്ച് അവളുടെ വീട്ടിലെത്തുന്നതോടെ കഥ തീരുന്നു.

ഓസ് സിനിമയായും നാടകമായും നൃത്തശില്പമായും ടെലിവിഷൻ സീരിയൽ ആയും പലരൂപത്തിൽ പുനരവതരിപ്പിക്കപ്പെട്ടിട്ടുണ്ട്. ഏറ്റവും പ്രധാനമായത് എം.ജി.എം നിർമിച്ച് വിക്ടർ ഫ്ലെമിങ്ങ് സംവിധാനം ചെയ്ത് 1939ൽ പുറത്തിറങ്ങിയ സിനിമയാണു്. എക്കാലത്തെയും മികച്ച സിനിമകളിൽ ഒന്നായി അതു വിലയിരുത്തപ്പെടുന്നു. 1940ൽ ആറു ഓസ്കാർ നോമിനേഷനുകളിൽ രണ്ടെണ്ണം ആ ചിത്രത്തിനു ലഭിച്ചു. ആ വർഷത്തെ മികച്ച സംവിധായകനുള്ള പുരസ്കാരം ലഭിച്ചതും വിക്ടർ ഫ്ലെമിങ്ങിന്റെ തന്നെ ഗോൺ വിത്ത് ദ വിൻഡിന് ആയിരുന്നു.

ഫ്രാങ്ക്ബോമിന്റെ നോവലിനെ അതിജീവിച്ച് ഓസ് ദ് ഗ്രേറ്റ് & പവർഫുൾ എന്നൊരു ത്രീഡീ ചിത്രം കൂടെ 2013ൽ പുറത്തിറങ്ങാൻ തയ്യാറായിട്ടുണ്ട്.


</doc>
<doc id="137745" url="https://ml.wikipedia.org/wiki?curid=137745" title="കൈനിക്കര പത്മനാഭപിള്ള">
കൈനിക്കര പത്മനാഭപിള്ള

മലയാള നാടകകൃത്തും രാഷ്ട്രീയ ചിന്തകനും ആയിരുന്നു കൈനിക്കര പത്മനാഭപിള്ള.

1898-ൽ ജനനം. കൈനിക്കര കുമാരപിള്ളയുടെ സഹോദരൻ. നാടകകൃത്തെന്നതിലുപരിയായി പ്രഭാഷകൻ, വിദ്യാഭ്യാസ വിചക്ഷണൻ, ഭരണാധികാരി, ചിന്തകൻ തുടങ്ങി നിരവധി മേഖലകളിൽ വ്യക്തിമുദ്ര പതിപ്പിച്ചു. 1976-ൽ നിര്യാതനായി. നാടക നടനും ആയിരുന്നു. നാടക പൂർണ്ണിമ എന്ന സൈദ്ധാന്തിക കൃതിയും രചിച്ചിട്ടുണ്ട്.



</doc>
<doc id="137752" url="https://ml.wikipedia.org/wiki?curid=137752" title="നാട്ടുരാജാവ്">
നാട്ടുരാജാവ്

ഷാജി കൈലാസിന്റെ സംവിധാനത്തിൽ മോഹൻലാൽ, മനോജ്‌ കെ. ജയൻ, കലാഭവൻ മണി, നയൻതാര, മീന എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് നാട്ടുരാജാവ്. ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂർ നിർമ്മിച്ച ഈ ചിത്രം വിതരണം ചെയ്തത് അരോമ മൂവി ഇന്റർനാഷണൽ ആണ്. ചിത്രത്തിന്റെ രചന നിർവ്വഹിച്ചത് ടി.എ. ഷാഹിദ് ആണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം കൊടുത്തത് രാജാമണി. 



</doc>
<doc id="137753" url="https://ml.wikipedia.org/wiki?curid=137753" title="ലോധി ഉദ്യാനം">
ലോധി ഉദ്യാനം

ന്യൂ ഡെൽഹിയിൽ നഗരമദ്ധ്യത്തിൽ വിസ്തൃതിയിൽ പരന്നു കിടക്കുന്ന ഒരു ഉദ്യാനമാണ് ലോധി ഉദ്യാനം (ലോധി ഗാർഡൻസ്ൻ - Hindi: लोधी बाग़, Urdu: لودھی باغ) . ഒരു ഉദ്യാനം എന്നതിലുപരി, പതിനഞ്ചാം നൂറ്റാണ്ടിലെ സ്മാരകങ്ങൾ നിലകൊള്ളുന്ന ചരിത്രകേന്ദ്രം കൂടിയാണിത്. ദില്ലി സുൽത്താനത്തിലെ അവസാന വംശങ്ങളായ സയ്യിദ്, ലോധി രാജവംശങ്ങളുടെ കാലത്ത് നിർമ്മിക്കപ്പെട്ട മുഹമ്മദ് ഷാ സയ്യിദിന്റെ ശവകുടീരം, ബഡാ ഗുംബദ്, ശീഷ് ഗുംബദ്, സിക്കന്ദർ ലോധിയുടെ ശവകുടീരം എന്നീ ചരിത്രസ്മാരകങ്ങൾ ഇവിടെയുണ്ട്. 

സഫ്ദർജംഗ് ശവകുടീരത്തിൽ നിന്നും നിസാമുദ്ദീനിലേക്ക് നീളുന്ന ലോധി റോഡിനരികിൽ വടക്കുവശത്തായി ഈ ഉദ്യാനം സ്ഥിതി ചെയ്യുന്നു.

സമചതുരാകൃതിയിലും അഷ്ടഭുജാകൃതിയിലുമായി രണ്ടുതരത്തിലുള്ള ശവകുടീരങ്ങൾ ലോധി രാജവംശകാലത്ത് നിർമ്മിക്കപ്പെട്ടിരുന്നു. ലോധി ഉദ്യാനത്തിലെ ബഡാ ഗുംബദ്, ശീഷ് ഗുംബദ് എന്നിവ സമചതുരാകൃതിയിലുള്ള കുടീരങ്ങളാണെങ്കിൽ സിക്കന്ദർ ലോധിയുടേയും മുഹമ്മദ് ഷാ സയ്യിദിന്റേയും ശവകുടീരങ്ങൾ അഷ്ടഭുജാകൃതിയിലുള്ളതാണ്.
ലോധി ഉദ്യാനത്തിലേ ഏറ്റവും പുരാതനമായ നിർമ്മിതിയാണ് മുഹമ്മദ് ഷാ സയ്യിദിന്റെ ശവകുടീരം. അഷ്ടഭുജാകൃതിയിലുള്ള ഈ ശവകുടീരം 1444-ലാണ് നിർമ്മിക്കപ്പെട്ടത്. സയ്യിദ് രാജവംശത്തിലെ സുൽത്താനായിരുന്ന മുഹമ്മദ് ഷാ സയ്യിദിനു വേണ്ടി അദ്ദേഹത്തിന്റെ പുത്രൻ അലാവുദ്ദീൻ ആലം ഷായാണ് ഈ ശവകുടീരം തീർത്തത്. ഉദ്യാനത്തിന്റെ തെക്കുപടിഞ്ഞാറേ മൂലയിൽ സ്ഥിതി ചെയ്യുന്ന ഈ മന്ദിരം, ലോധി റോഡിലൂടെ സഞ്ചരിക്കുന്നവർക്ക് എളുപ്പത്തിൽ കാണാൻ സാധിക്കും. പ്രധാന മകുടങ്ങൾക്കു പുറമേ ഏട്ട് വശങ്ങൾക്കു മുകളിലും ചെറിയ മകുടങ്ങളുണ്ടെന്നത്, ഈ ശവകുടീരവും, ലോധി ഉദ്യാനത്തിലെത്തന്നെ മറ്റൊരു അഷ്ടഭുജശവകുടീരമായ സിക്കന്ദർ ലോധിയുടെ ശവകുടീരവുമായുള്ള പ്രധാന വ്യത്യാസം.
നിരവധി കല്ലറകൾ ഈ ശവകുടീരത്തിലുണ്ട്. അവയിൽ ഏറ്റവും പ്രധാനപ്പെട്ടത്, മുഹമ്മദ് ഷാ സയ്യിദിന്റേതാണെന്ന് കരുതുന്നു.

ലോധി ഉദ്യാനത്തിന്റെ മദ്ധ്യഭാഗത്തായി സ്ഥിതി ചെയ്യുന്ന ബഡാ ഗുംബദ്, ഉദ്യാനത്തിന്റെ ഒന്നാമത്തെ വാതിലിലൂടെ പ്രവേശിക്കുമ്പോൾ നേരെ ചെന്നെത്തുന്ന കെട്ടിടമാണ്. ഒരു ശവകുടീരവും പള്ളിയും ചേർന്ന നിർമ്മിതിയാണ് ഇതിന്റേത്. അതുകൊണ്ട് പ്രധാന കെട്ടിടം (ശവകുടീരം) പള്ളിയുടെ കവാടമായി നിർമ്മിച്ചതാണെന്ന് ചില പണ്ഡിതർ അഭിപ്രായപ്പെട്ടിരുന്നു. എന്നാൽ ഇത് ശവകുടീരം തന്നെയാണെന്നും പള്ളി ഇതിനനുബന്ധമായി കൂട്ടിച്ചേർക്കപ്പെട്ടതുമാണെന്നാണ് വിലയിരുത്തപ്പെടുന്നത്. പള്ളിക്കു മുൻപിലുള്ള മേഹ്മാൻ ഖാന (അതിഥിമന്ദിരം) ഏറ്റവും അവസാനമായി കൂട്ടിച്ചേർക്കപ്പെട്ടതുമാണ്. ബഡാ ഗുംബദിൽ അടക്കം ചെയ്യപ്പെട്ടിരുന്ന വ്യക്തി ആരെന്നറിയില്ല എന്നു മാത്രമല്ല ഇവിടെ കല്ലറയും നിലവിലില്ല. ലോധി രാജവംശത്തിലെ സിക്കന്ദർ ലോധിയുടെ ഭരണകാലത്തു ജീവിച്ചിരുന്ന ഏതോ പ്രധാനവ്യക്തിയുടേതാണ് ഈ ശവകുടീരം എന്ന് അനുമാനിക്കപ്പെടുന്നു.

സിക്കന്ദർ ലോധിയുടെ ഭരണകാലത്ത്, 1494-ലാണ് ബഡാ ഗുംബദിനോട് ചേർന്നുള്ള അഞ്ച് കമാനങ്ങളോട് കൂടിയ പള്ളി നിർമ്മിക്കപ്പെട്ടിരിക്കുന്നത്. ശവകുടീരത്തിനും പള്ളിക്കും പള്ളിക്കെതിർവശമുള്ള അതിഥിമന്ദിരത്തിനും ഇടയിലുള്ള നടുമുറ്റത്ത് ഒരു കുളമായിരുന്നു എന്നും, അത് മൂടി പിൽക്കാലത്ത് ഒരു കല്ലറ സ്ഥാപിച്ചു എന്നും കരുതപ്പെടുന്നു.

ബഡാ ഗുംബദിന് തൊട്ടു വടക്കുവശത്താണ് ശീഷ് ഗുംബദ് (കണ്ണാടിമകുടം) എന്ന ശവകുടീരം. സമചതുരാകൃതിയിലുള്ള ഇതിന്റെ പുറത്ത് മുൻപ് തിളക്കമുള്ള നീല ഓട് പതിച്ചിരുന്നു. ഇക്കാരണത്താലാണ് ശീഷ് ഗുംബദ് എന്ന പേരുവന്നത്. നീല ഓടിന്റെ ചില അടയാളങ്ങൾ മാത്രമേ ഇന്ന് ഈ കെട്ടിടത്തിൽ ശേഷിക്കുന്നുള്ളൂ. ബഡാ ഗുംബദിൽ നിന്നും വ്യത്യസ്തമായി നിരവധി കല്ലറകൾ ശീഷ് ഗുംബദിലുണ്ട്. എങ്കിലും ഇവയിൽ അടക്കം ചെയ്യപ്പെട്ടിരിക്കുന്നതാരൊക്കെ എന്ന കാര്യം വ്യക്തമല്ല. സിക്കന്ദർ ലോധിയുടെ കാലത്തുതന്നെയാണ് (1489-1517) ഈ ശവകുടീരവും നിർമ്മിക്കപ്പെട്ടതെന്ന് കരുതുന്നു. 

ശീഷ് ഗുംബദ്, അവസാന ലോധി ചക്രവർത്തിയായ ഇബ്രാഹിം ലോധിയുടെ ശവകുടീരമാണെന്ന് വ്യാപകമായുള്ള ഒരു തെറ്റിദ്ധാരണയുണ്ട്. എന്നാൽ ഇബ്രാഹിം ലോധിയുടെ ശവകുടീരം പാനിപ്പത്തിലാണ് സ്ഥിതിചെയ്യുന്നത്.

ലോധി ഉദ്യാനത്തിന്റെ വടക്കേ അറ്റത്താണ് സിക്കന്ദർ ലോധിയുടെ ശവകുടീരം സ്ഥിതി ചെയ്യുന്നത്. 1517-ൽ അവസാന ലോധി സുൽത്താനായിരുന്ന ഇബ്രാഹിം ലോധിയാണ് തന്റെ പിതാവിന്റെ സ്മാരകമായി അഷ്ടഭുജാകൃതിയിലുള്ള ഈ ശവകുടീരം പണിതത്.

സയ്യിദ്, ലോധി രാജവംശങ്ങളുടെ കാലശേഷം, പതിനാറാം നൂറ്റാണ്ടുമുതലുള്ള കാലയളവിൽ രണ്ടു ഗ്രാമങ്ങൾ ഈ ശവകുടീരങ്ങൾക്കു ചുറ്റുമായി വളർന്നുവന്നു. ബ്രിട്ടീഷ് ഭരണകാലത്ത് 1936-ൽ ഉദ്യാനം നിർമ്മിക്കുന്നതിന് ജനങ്ങളെ ഇവിടെ നിന്നും മാറ്റിപ്പാർപ്പിച്ചു. ഗവർണർ ജനറൽ മാർക്വെസ് വില്ലിങ്ടന്റെ പത്നിയായിരുന്ന മേരി വില്ലിങ്ടനാണ് ഉദ്യാനം രൂപകൽപ്പന ചെയ്തത്. അതുകൊണ്ട് 1936 ഏപ്രിൽ 9-ന് ഉദ്യാനം ഉദ്ഘാടനം ചെയ്തപ്പോൾ ലേഡി വില്ലിങ്ടൺ പാർക്ക് എന്നായിരുന്നു പേരിട്ടിരുന്നത്. ഇന്ത്യ സ്വതന്ത്രമായതിനു ശേഷം, 1947-ൽ ലോധി ഗാർഡൻസ് എന്ന് പേരുമാറ്റി.

1968-ൽ തൊട്ടടുത്തുള്ള ഇന്ത്യ ഇന്റർനാഷണൽ സെന്ററിനോടൊപ്പം, ജെ.എ. സ്റ്റെയിനും ഗാരറ്റ് എക്കോയും ചേർന്ന് ഈ ഉദ്യാനം പുനർ‌രൂപകൽപ്പന നടത്തി.


</doc>
<doc id="137755" url="https://ml.wikipedia.org/wiki?curid=137755" title="സ്മിത്‌സോണിയൻ ഇൻസ്റ്റിറ്റ്യൂഷൻ">
സ്മിത്‌സോണിയൻ ഇൻസ്റ്റിറ്റ്യൂഷൻ

അമേരിക്കൻ ഗവണ്മെന്റിന്റെ നിയന്ത്രണത്തിലുള്ള ലോകപ്രശസ്തമായ വിദ്യാഭ്യാസ, ഗവേഷണ സ്ഥാപനവും കാഴ്ച ബംഗ്ലാവുകളുടെ സമുച്ചയവുമാണ് സ്മിത്‌സോണിയൻ ഇൻസ്റ്റിറ്റ്യൂഷൻ. ഒരു കോടി മുപ്പത്തിയാറു ലക്ഷത്തിലധികം കാഴ്ചവസ്തുക്കൾ ശേഖരത്തിലുള്ള ലോകത്തിലെ ഏറ്റവും വലിയ കാഴ്ചബംഗ്ലാവുകളുടെ സമുച്ചയമാണ് സ്മിത്‌സോണിയന്റേത്. സ്ഥാപനത്തിന്റെ നടത്തിപ്പിനാവശ്യമായ ധനം ഗവണ്മെന്റ് ഫണ്ടുകളിൽ നിന്നും, വിവിധ എൻഡോവ്മെന്റുകളിൽ നിന്നും, ചില്ലറവിൽപ്പനകളിൽനിന്നും ലൈസൻസ് ഫീസുകളിൽ നിന്നും ശേഖരിക്കപ്പെടുന്നു. സ്മിത്‌സോണിയൻ എന്ന മാസികയും എയർ ആൻഡ് സ്പേസ് എന്ന ദ്വൈവാരികയും സ്മിത്‌സോണിയൻ ഇൻസ്റ്റിറ്റ്യൂഷൻ പുറത്തിറക്കുന്നുണ്ട്. ബ്രിട്ടീഷ് ശാസ്ത്രജ്ഞനായ ജെയിംസ് സ്മിത്ത്സൺ ആണ് വിജ്ഞാനത്തിന്റെ വർദ്ധനവിനും വിതരണത്തിനുമായി അമേരിക്കക്ക് ഈ ഇൻസ്റ്റിറ്റ്യൂഷൻ സംഭാവനചെയ്തത്. ഇൻസ്റ്റിറ്റ്യൂഷന്റെ 19 കാഴ്ചബംഗ്ലാവുകളും മൃഗശാലയും ഒൻപതു ഗവേഷണശാലകളിൽ മിക്കവാറും എല്ലാം വാഷിംഗ്ടൺ ഡി.സിയിലാണെങ്കിലും അവരുടെ ചില സംരംഭങ്ങൾ ന്യൂയോർക്ക് സിറ്റി, വിർജീനിയ, പനാമ മുതലായ സ്ഥലങ്ങളിലും ഉണ്ട്.


</doc>
<doc id="137756" url="https://ml.wikipedia.org/wiki?curid=137756" title="ബാൾട്ടിമോർ റേവൻസ്">
ബാൾട്ടിമോർ റേവൻസ്

അമേരിക്കയിലെ മെരിലാൻഡ് സംസ്ഥാനത്തെ ബാൾട്ടിമോറിൽ ആസ്ഥാനമായുള്ള പ്രൊഫഷണൽ അമേരിക്കൻ ഫുട്ബോൾ ഫ്രാഞ്ചൈസിയാണ് ബാൾട്ടിമോർ റേവൻസ്. രണ്ടായിരാമാണ്ടിലെ സൂപ്പർ ബൗൾ ചാമ്പ്യന്മാരായ ഇവർ നാഷണൽ ഫുട്ബോൾ ലീഗിലെ അമേരിക്കൻ ഫുട്ബോൾ കോൺഫറൻസിലെ നോർത്ത് ഡിവിഷനിൽ അംഗമാണ്. ബാൾട്ടിമോറിൽ ജീവിച്ചിരുന്ന എഡ്ഗാർ അല്ലൻ പോയുടെ ദ റേവൻ എന്ന കവിതയുടെ തലക്കെട്ടിനെ ആധാരമാക്കിയാണ് ടീമിനു പേരു നൽകിയിരിക്കുന്നത്.

ക്ലീവ്‌ലാൻഡ് ബ്രൗൺസ് എന്ന ഫുട്ബോൾ ടീമിന്റെ സ്ഥലം മാറ്റത്തെച്ചൊല്ലിയുണ്ടായ വിവാദത്തിൽ നിന്നാണ് ബാൾട്ടിമോർ റേവൻസിന്റെ ഉദ്ഭവം. 1995-ൽ ടീമിന്റെ അപ്പോഴത്തെ ഉടമസ്ഥനായിരുന്ന ആർട്ട് മോഡൽ ടീമിനെ ബാൾട്ടിമോറിലേക്ക് നീക്കാനുള്ള ഉദ്ദേശം അറിയിക്കുകയും അത് നിയമനടപടികൾക്കു വഴിയൊരുക്കുകയും ചെയ്തു. നിയമടപടിക്കവസാനം ടീമിനേയും അപ്പോഴുള്ള സ്റ്റാഫിനേയും മോഡലിനു കൈവശം വെച്ച് പുതിയ ഫാഞ്ചൈസ് തുടങ്ങാമെന്നും ക്ലീവ്‌ലാൻഡ് ബ്രൗൺസ് എന്ന നാമധേയവും ചരിത്രവും ക്ലീവ്‌ലാൻഡിൽ തന്നെ നിലനിർത്താമെന്നുമുള്ള ധാരണയിലെത്തി. ടീമിന്റെ ഫാനുകൾക്കിടയിൽ നടത്തിയ മൽസരത്തിൽ നിന്നും ബാൾട്ടിമോർ റേവൻസ് എന്ന പേരു തിരഞ്ഞെടുക്കുകയും 1996-ലെ സീസൺ മുതൽ ബാൾട്ടിമോർ ആസ്ഥാനമാക്കി കളിക്കാനാൻ ആരംഭിക്കുകയും ചെയ്തു. രണ്ടായിരാമാണ്ടിൽ സൂപ്പർ ബോൾ ജയിച്ചതാണ് റേവൻസിന്റെ ഏറ്റവും മികച്ച സീസണായി കണക്കാക്കപ്പെടുന്നത്.



</doc>
<doc id="137770" url="https://ml.wikipedia.org/wiki?curid=137770" title="അർജുനൻ സാക്ഷി">
അർജുനൻ സാക്ഷി

പൃഥ്വിരാജ് നായകനായി രഞ്ജിത്ത് ശങ്കറിന്റെ സംവിധാനത്തിൽ 2011 ജനുവരി 28-നു് പുറത്തിറങ്ങിയ മലയാളചലച്ചിത്രമാണ് അർജുനൻ സാക്ഷി. പാസഞ്ചറിനു ശേഷം രഞ്ജിത്ത് ശങ്കറിന്റെ രണ്ടാമതു ചിത്രമാണ് ഇത്. ആൻ അഗസ്റ്റിനാണ് ഈ ചിത്രത്തിലെ നായികാകഥാപാത്രത്തെ അവതരിപ്പിക്കുന്നത്. മലയാള സിനിമയിൽ ആദ്യമായി സൂപ്പർ സ്കോർപ്പിയോ ക്രെയിൻ ഉപയോഗിച്ചു ചിത്രീകരിക്കുന്ന ചിത്രവുമാണിത്.


</doc>
<doc id="137771" url="https://ml.wikipedia.org/wiki?curid=137771" title="ബ്രെൻഡൻ ഫ്രേസർ">
ബ്രെൻഡൻ ഫ്രേസർ

ബ്രെൻഡൻ ജെയിംസ് ഫ്രേസർ പ്രശസ്തനായ കനേഡിയൻ-അമേരിക്കൻ ചലച്ചിത്ര അഭിനേതാവും നാടകനടനുമാണ്. ദ മമ്മി എന്ന ചലച്ചിത്ര ശ്രേണി, ക്രാഷ്, ഡഡ്ലി ഡൂ-റൈറ്റ്, ലൂണി ട്യൂൺസ്: ബാക്ക് ഇൻ ആക്ഷൻ, ജോർജ്ജ് ഓഫ് ദ ജംഗിൾ, ജേണി ടു ദ സെന്റർ ഓഫ് എർത്ത്, എന്രിക്കോ മാൻ തുടങ്ങി മുപ്പതോളം ഹോളിവുഡ് ചിത്രങ്ങളിൽ അഭിനയിച്ചിട്ടുള്ള ബ്രെൻഡൻ 1968 ഡിസംബർ മൂന്നിന് അമേരിക്കയിലെ ഇൻഡ്യാന സംസ്ഥാനത്ത് ഇൻഡ്യനാപോളിസ് എന്ന സ്ഥലത്ത് കനേഡിയൻ മാതാപിതാക്കളായ കാരളിനും പീറ്റർ ഫ്രേസറിനും ജനിച്ചു. മാതാവ് കാരൾ ഒരു സെയിൽസ് കൗൺസിലറും പിതാവ് പീറ്റർ കനേഡിയൻ വിനോദസഞ്ചാര വകുപ്പിൽ വിദേശ സർവീസ് ഓഫീസറും, മുൻ പത്രപ്രവർത്തകനുമായിരുന്നു.


</doc>
<doc id="137772" url="https://ml.wikipedia.org/wiki?curid=137772" title="ഇലക്ട്ര (ചലച്ചിത്രം)">
ഇലക്ട്ര (ചലച്ചിത്രം)

ശ്യാമപ്രസാദിന്റെ സംവിധാനത്തിൽ രസിക എന്റർടെയ്ൻമെന്റ്സിന്റെ ബാനറിൽ വിന്ധ്യൻ നിർമ്മിച്ച മലയാളചലച്ചിത്രമാണ് ഇലക്ട്ര. മനീഷ കൊയ്‌രാള, നയൻതാര, പ്രകാശ് രാജ് എന്നിവരാണ് പ്രധാന കഥാപാത്രങ്ങളെ അവതരിപ്പിക്കുന്നത്. മനീഷാകൊയ്രാളയുടെ ആദ്യ മലയാളചലച്ചിത്രവുമാണിത്. 2011ൽ സെൻസർ സർട്ടിഫിക്കേറ്റ് നേടിയ ഇലക്ട്ര മികച്ച സംവിധായകനുള്ള സംസ്ഥാന അവാർഡ് ശ്യാമപ്രസാദിന് നേടിക്കൊടുത്തു. എന്നാൽ, സാമ്പത്തികപ്രശ്നങ്ങൾ കാരണം ഈ ചിത്രം 2016 നവംബർ വരെ തിയേറ്ററുകളിൽ പ്രദർശനത്തിനെത്തിയില്ല.

അയ്യായിരത്തോളം വർഷം പഴക്കമുള്ള ഗ്രീക്ക് മിത്തോളജിയിലെ 'ഇലക്ട്ര' എന്ന മിത്തിന്റെ മലയാള ആവിക്ഷ്കാരമാണ് ഈ ചലച്ചിത്രം.

23 ഏപ്രിൽ 2010-ലാണ് ചിത്രീകരണം ആരംഭിച്ചത്. 

ഇസഹഖ് എന്ന എന്ന കഥാപാത്രത്തിന് എലക്ട്രയിൽ പ്രകാശ് രാജ് തന്നെശബ്ദം നൽകിയപ്പോൾ അദ്ദേഹത്തിന്റെ തന്നെ മറ്റൊരു കഥാപാത്രം ആയഎബ്രഹാമിന് ഷോബി തിലകൻ ശബ്ദം നൽകി. പ്രശസ്ത നടി പ്രവീണയാണ് മനീഷ കൊയ്രാളയുടെ ആദ്യ മലയാള സിനിമയുടെ കഥാപാത്രത്തിന്റെ ശ ബ്ദമായത്.



</doc>
<doc id="137773" url="https://ml.wikipedia.org/wiki?curid=137773" title="റേച്ചൽ വൈസ്">
റേച്ചൽ വൈസ്

അക്കാഡമി അവാർഡ് നേടിയ ഇംഗ്ലീഷ് ചലച്ചിത്ര-നാടക അഭിനേത്രിയാണ് റേച്ചൽ ഹാന വൈസ്. ദ മമ്മി, ദ മമ്മി റിട്ടേൺസ് എന്ന ചിത്രങ്ങളിലെ ഇവി (എവെലിൻ കാർണഹാൻ-ഒ'കോണൽ) എന്ന കഥാപാത്രത്തെ അവതരിപ്പിച്ചാണ് റേച്ചൽ വൈസ് പ്രശസ്തിയാർജ്ജിച്ചത്. 2002-ൽ ഹ്യൂ ഗ്രാന്റ്റിനൊപ്പം എബൗട്ട് എ ബോയ് എന്ന ഹിറ്റ് ചിത്രത്തിലും ഇവർ അഭിനയിച്ചു. 2005-ൽ ദ കോൺസ്റ്റന്റ് ഗാർഡ്നർ എന്ന ചിത്രത്തിലെ അഭിനയത്തിന് മികച്ച സഹനടിക്കുള്ള അക്കാഡമി അവാർഡ് ലഭിച്ചു. 1970 മാർച്ച് 7-ആം തീയതി ഓസ്ട്രിയൻ വംശജയയായ് ഈഡിത്ത് റുത്തിനും ഹംഗറിയിൽ നിന്നുള്ള ജോർജ് വൈസിനും ലണ്ടനിലെ വെസ്റ്റ്മിനിസ്റ്ററിൽ ജനിച്ച റേച്ചൽ വളർന്നത് ഹാംസ്റ്റഡ് ഗാർഡൻ സബർബിലാണ്. മാതാവ് ഒരു സൈക്കോതെറാപ്പിസ്റ്റും പിതാവ് എഞ്ചിനീയറും ആയിരുന്നു.


</doc>
<doc id="137786" url="https://ml.wikipedia.org/wiki?curid=137786" title="ഹൈമവതഭൂവിൽ">
ഹൈമവതഭൂവിൽ

മലയാളസാഹിത്യകാരൻ എം.പി. വീരേന്ദ്രകുമാറിന്റെ ഒരു യാത്രാവിവരണമാണ് ഹൈമവതഭൂവിൽ. 2010-ലെ കേന്ദ്ര സാഹിത്യ അക്കാദമി അവാർഡ് നേടിയ കൃതിയുമാണിത്. ഒരു ലക്ഷം രൂപയും പ്രശസ്തിപത്രവും ശില്പവുമാണ് ഈ കൃതിയ്ക്ക് ലഭിച്ചത്. മലയാളത്തിൽ നിന്നും ആദ്യമായാണ് ഒരു യാത്രാവിവരണത്തിന് ഈ പുരസ്കാരം ലഭിക്കുന്നത്. 2007-ലാണ് ഈ കൃതിയുടെ ആദ്യപതിപ്പ് പുറത്തിറങ്ങിയത്. 2013 ആദ്യം യാത്രാവിവരണത്തിന്റെ മുപ്പത്തിയഞ്ചാം പതിപ്പ് പുറത്തിറങ്ങി.
<br>
2016 ലെ മൂർത്തീദേവി പുരസ്കാരം ഹൈമവതഭൂവിൽ നേടി.


</doc>
<doc id="137788" url="https://ml.wikipedia.org/wiki?curid=137788" title="റെയ്മണ്ട് ബ്രൗൺ">
റെയ്മണ്ട് ബ്രൗൺ

റെയ്മണ്ട് എഡ്വേർഡ് ബ്രൌൺ (1928 1998): വിമർശനാത്മകവും ചരിത്രപരവുമായ രീതിയിലുള്ള ബൈബിൾ പഠനത്തിന് അമേരിക്കയിൽ തുടക്കം കുറിച്ച ആദ്യത്തെ കത്തോലിക്കാ പണ്ഡിതനാണ് ഇദ്ദേഹം. അമേരിക്കൻ ഐക്യനാടുകളിൽ ഉദാരവേദശാസ്ത്ര പഠനത്തിന്റെ തറവാടായി പരിഗണിക്കുന്ന ന്യൂയോർക്കിലെ യൂണിയൻ തിയോളജിക്കൽ സെമിനാരിയിലെ അദ്ധ്യാപകനായി 29 വർഷം റെയ്മണ്ട് ബ്രൌൺ സേവനം അനുഷ്ടിച്ചിട്ടുണ്ട്. ഉദാരവേദശാസ്ത്രപരമായ 25 പുസ്തകങ്ങൾ താൻ രചിച്ചിട്ടുണ്ട്.

വിശ്വാസത്തിന്റേയും, ബൈബിൾ ഗ്രന്ഥങ്ങളുടെ ചരിത്രപരമായ കൃത്യതയുടേയും വിഷയത്തിൽ കത്തോലിക്കാ സഭയുടെ ഔദ്യോഗിക നിലപാടുമായി ഒത്തുപോകാത്ത നിഗമനങ്ങൾ അടങ്ങിയതിനാൽ ബ്രൗണിന്റെ രചനകൾ വിവാദപരമായി. യഥാസ്ഥിതികരായ കത്തോലിക്കർ ഇദ്ദേഹത്തിന്റെ നിലപാടുകളെ എതിർത്തിരുന്നു.
യേശുക്രിസ്തുവിന്റെ ദൈവത്വത്തെ പുതിയനിയമത്തിൽ നിന്നും തെളിയിക്കുവാൻ സാധ്യമല്ലെന്നും ആദിമസഭ യേശുവിനെ ദൈവമായി പരിഗണിച്ചിരിക്കാൻ സാധ്യതയില്ലെന്നും ത്രിത്വ സങ്കല്പം പിന്നീട് സഭയിൽ കടന്നു കയറിയാവാമെന്നും 1965 ൽ പുറത്തിറക്കിയ 'പുതിയനിയമം യേശുവിനെ ദൈവം എന്ന് വിളിക്കുന്നുവോ?' എന്ന പുസ്തകത്തിൽ ബ്രൌൺ എഴുതി. എന്നാൽ 30 വർഷങ്ങൾക്ക് ശേഷം പുറത്തിറങ്ങിയ മറ്റൊരു രചനയിൽ ഈ പ്രസ്താവന തിരുത്തിയ അദ്ദേഹം യേശുവിനെ ദൈവം എന്ന് കൃത്യമായി വിളിക്കുന്ന മൂന്ന് വാക്യങ്ങളും അത്തരത്തിൽ വിശേഷിപ്പിക്കുന്ന മറ്റ് അഞ്ചു വാക്യങ്ങളെങ്കിലും ഉണ്ടെന്ന് രേഖപ്പെടുത്തി.


• The Sensus Plenior of Sacred Scripture, Baltimore: St. Mary's University, 1955. This was his dissertation in partial fulfillment of his Doctor of Sacred Theology. Lunde notes that Brown has done much to define the term sensus plenior and that he has had an enormous influence on the debate concerning the term.[24]
• New Testament Essays, 1965.
• "The Gospel According to John", in Anchor Bible, 1966 and 1970
• Peter in the New Testament (coauthor), 1973.
• Mary and the New Testament (coeditor), 1978.
• The Community of the Beloved Disciple, New York: Paulist Press, 1979
• The Critical Meaning of the Bible, New York: Paulist Press, 1981
• New Jerome Biblical Commentary (coeditor), 1990
• Responses to 101 Questions on the Bible, New York: Paulist Press, 1991, ISBN 0-8091-4251-1
• Death of the Messiah, 1994.
• An Introduction to New Testament Christology, 1994. Preview
• An Introduction to the New Testament, 1997 Description and reviews in Library Journal, First Things, and Faith and Mission.
• Birth of the Messiah 1998, with a reappraisal of the infancy gospels.

Raymond Brown's form-critical approach to the Virginal Conception of Jesus


</doc>
<doc id="137792" url="https://ml.wikipedia.org/wiki?curid=137792" title="ഇംപേഷ്യൻസ് വീരപഴശ്ശി">
ഇംപേഷ്യൻസ് വീരപഴശ്ശി

നിത്യഹരിത വനങ്ങളിൽ കാണപ്പെടുന്ന വെളുത്ത പൂക്കളുള്ള ഒരു ചെടിയാണ് ഇംപേഷ്യൻസ് വീരപഴശ്ശി . വയനാട്ടിലെ കൽ‌പറ്റ, കുറിച്യർമല വനമേഖലയിൽ 2010-ലാണ് ഈ ചെടി ആദ്യമായി കണ്ടെത്തിയത്. ഇന്ത്യാസ്വാതന്ത്രലബ്ധിക്കു മുൻപേ ബ്രിട്ടീഷുകാർക്കെതിരെ പട പൊരുതിയ നാട്ടുരാജാവായ കേരളവർമ്മ പഴശ്ശിരാജയോടുള്ള ആദരസൂചകമായാണ് ചെടിക്ക് ഈ പേരു നൽകിയത് . ബാൾസമിനേസിയ എന്ന സസ്യ കുടുംബത്തിലെ സ്‌കാപിജീറസ് ഇംപേഷ്യൻസ് എന്ന വിഭാഗത്തിൽ പെടുന്നവയാണ് ഇവ.

വലുതും ചെറുതുമായ മരങ്ങളിൽ പറ്റിപ്പിടിച്ചാണ് ഇവയുടെ വളർച്ച. നീണ്ടു രോമാവൃതമായ ഇലകളുള്ള ഇവയ്ക്ക് 15 സെന്റിമീറ്റർ മാത്രമാണ് ഉയരം ഉണ്ടാകുക. രണ്ടു മാസം മാത്രമാണ് പൂക്കളുടെയും ചെടിയുടെയും ആയുസ്സ്. കാലവർഷാവസാനത്തോടെ ഈ ചെടി നശിച്ചുപോകുന്നു. എന്നാൽ മരത്തിൽ പറ്റിപ്പിടിച്ചുനിൽക്കുന്ന ഇവയുടെ കിഴങ്ങ് അടുത്ത മഴക്കാലമാകുന്നതോടെ വീണ്ടും കിളിർത്ത് പുതിയ ചെടി രൂപം കൊള്ളുന്നു. 


</doc>
<doc id="137800" url="https://ml.wikipedia.org/wiki?curid=137800" title="ആഗസ്റ്റ് 15 (ചലച്ചിത്രം)">
ആഗസ്റ്റ് 15 (ചലച്ചിത്രം)

മമ്മൂട്ടി നായകനായി ഷാജി കൈലാസ് സംവിധാന നിർവഹിച്ച് 2011 മാർച്ചിൽ പുറത്തിറങ്ങിയ മലയാളചലച്ചിത്രമാണ് ആഗസ്റ്റ് 15. ഇതിന്റെ തിരക്കഥ എസ്.എൻ. സ്വാമിയുടേതാണ്. 1988-ൽ പുറത്തിറങ്ങിയ സിബി മലയിൽ സംവിധാനം ചെയ്ത എസ്.എൻ. സ്വാമി തന്നെ തിരക്കഥ എഴുതിയ ആഗസ്റ്റ് 1 എന്ന ചിത്രത്തിന്റെ രണ്ടാം ഭാഗമാണ് ഈ ചിത്രം.


</doc>
<doc id="137804" url="https://ml.wikipedia.org/wiki?curid=137804" title="നാഫ്തലീൻ">
നാഫ്തലീൻ

ഒരു സംയോജിത ബഹുഅണുകേന്ദ്ര ആരോമാറ്റിക ഹൈഡ്രോകാർബൺ സംയുക്തം. വെള്ളനിറവും പരൽ ഘടനയും പാറ്റാ ഗുളികയുടെ പരിചിതമായ ഗന്ധത്തോടുകൂടിയതുമായ ഒരു സംയുക്തമാണ് നാഫ്തലീൻ(Naphthalene). കോൾട്ടാറിന്റെ ആംശിക സ്വേദനം വഴിയാണ് നാഫ്തലീൻ ലഭ്യമാകുന്നത്. ഫോർമുല CH. രണ്ട് ബെൻസീൻ റിങ്ങുകൾ തമ്മിൽ സംയോജിച്ചിരിക്കുന്ന ഒരു ഘടനയാണ് നാഫ്തലീനിന്റേത്.

ഉരുകൽനില 80.1°C, തിളനില 218°C. പുകയോടുകൂടിയ തിളങ്ങുന്ന ജ്വാലയോടെയാണ് നാഫ്തലീൻ കത്തുന്നത്. ജലത്തിൽ അലേയവും ആൽക്കഹോൾ, ഈഥർ, ബെൻസീൻ തുടങ്ങിയ കാർബണിക ലായനികളിൽ ലേയവുമാണ്.

കൽക്കരി ടാറിൽ സു. 120 ഗ്രാം/ലി. എന്ന തോതിൽ നാഫ്തലീൻ അടങ്ങിയിട്ടുണ്ട്. 200-230°Cൽ സ്വേദനം ചെയ്യുന്ന ടാർ ഘടകമാണ് നാഫ്തലീൻ. അസംസ്കൃത നാഫ്തലീനിൽ ചെറിയ അളവിൽ സൾഫർ അടങ്ങിയിരിക്കും. മെഥനോൾ ഉപയോഗിച്ചു കഴുകിയശേഷം ക്രിസോട്ടിൽ ലയിപ്പിച്ച് വീണ്ടും പരലാക്കുകയോ ചൂടുവെള്ളം കൊണ്ട് കഴുകി ചൂടോടെ അമർത്തി (hot pressing) കട്ടിയാക്കിയശേഷം ഉത്പതിപ്പി(sublime)ച്ചോ ആംശിക സ്വേദനം ചെയ്തോ ശുദ്ധീകരിക്കാം. പെട്രോളിയത്തിൽനിന്നും നാഫ്തലീൻ സംശ്ളേഷണം ചെയ്തെടുക്കാറുണ്ട്. പെട്രോളിയം ഘടകങ്ങൾ 680°C ലുള്ള കോപ്പർ ഉത്പ്രേരകത്തിലൂടെ കടത്തിവിട്ടാണ് നാഫ്തലീൻ ഉത്പാദിപ്പിക്കുന്നത്.

പ്രതിപ്രവർത്തനങ്ങൾ. നാഫ്തലീനിന്റെ ഒരു റിങ്ങിലെ കാർബൺ ആറ്റങ്ങൾക്ക് താഴെ കാണിച്ചിരിക്കുന്ന വിധത്തിൽ സംഖ്യകൾ നല്കിയിരിക്കുന്നു. 1,4,5,8 എന്നീ സ്ഥാനങ്ങൾ സമാനവും തുല്യവുമാണെന്നു കാണാം. ഈ സ്ഥാനങ്ങൾക്ക് α എന്നും തുല്യവും സമാനവുമായ 2,3,6,7 എന്നീ സ്ഥാനങ്ങൾക്ക് β എന്നും പേരുനല്കിയിട്ടുണ്ട്. അതിനാൽ ഏക പ്രതിസ്ഥാപിത നാഫ്തലീൻ വ്യുത്പന്നങ്ങളുടെ രണ്ട് ഐസോമറുകൾ രൂപീകൃതമാവും. ഇരട്ട പ്രതിസ്ഥാപിത വ്യുത്പന്നങ്ങളെ ഓർത്തോ (1,2-), മെറ്റാ (1,3-), പാരാ (1,4-), ആന (1,5-) എപ്പീ (1,6-), കാറ്റാ (1,7-), പെരി (1,8-), ആംഫി (2,6-), പ്രോസ് (2,7-) എന്നിങ്ങനെയോ സംഖ്യകൾ മാത്രം ഉപയോഗിച്ചോ αβഎന്നീ ഗ്രീക്ക് അക്ഷരങ്ങൾ ഉപയോഗിച്ചോ ആണ് നാമകരണം ചെയ്യുന്നത്. നാഫ്തലീൻ വ്യുത്പന്നങ്ങൾ സ്ഥാനസമവായവത പ്രദർശിപ്പിക്കുന്നു. ഏകപ്രതിസ്ഥാപിത സംയുക്തങ്ങൾക്ക് രണ്ട് സമസ്ഥാനീയങ്ങളുണ്ട്. ഇരട്ട പ്രതിസ്ഥാപിത സംയുക്തങ്ങളിൽ രണ്ട് സ്ഥാനങ്ങളിലും ഒരേ സംയുക്തമാണ് ആദേശം ചെയ്യുന്നതെങ്കിൽ പത്തും, വ്യത്യസ്ത സംയുക്തങ്ങളാണെങ്കിൽ പതിനാലും ഐസോമറുകൾ സാധ്യമാണ്. 
CHX-14,CHXYZ-84,CHX-22,CHX-10,CHX-2,CX-1 എന്നിങ്ങനെയാണ് ഐസോമറുകൾ ഉണ്ടായിരിക്കുക. 

ബെൻസീനിനെക്കാൾ ആരോമാറ്റികത കുറഞ്ഞ ഒരു സംയുക്തമാണ് നാഫ്തലീൻ. ബെൻസീനിനെക്കാൾ കൂടുതൽ പ്രതിക്രിയാക്ഷമത പ്രദർശിപ്പിക്കുന്ന നാഫ്തലീൻ കലന, പ്രതിസ്ഥാപന പ്രതിക്രിയകളിൽ കൂടുതലായി ഏർപ്പെടുന്നു. ഓക്സീകരണ നിരോക്സീകരണ പ്രവർത്തനങ്ങൾക്കും വിധേയമാണ്. സോഡിയം അടങ്ങുന്ന തിളയ്ക്കുന്ന ഈഥൈൽ ആൽക്കഹോൾ ലായനിയുമായി പ്രതിപ്രവർത്തിച്ച് 1,4 ഡൈ ഹൈഡ്രോ നാഫ്തലീനും തിളയ്ക്കുന്ന അമൈൽ ആൽക്കഹോളിലാണെങ്കിൽ 1,2,3,4 ടെട്രാഹൈഡ്രോ നാഫ്തലീനും (ടെട്രാലിൻ) ഉണ്ടാവുന്നു. നിക്കലിന്റെ സാന്നിധ്യത്തിൽ ഹൈഡ്രജനുപയോഗിച്ച് അപചയിക്കുമ്പോൾ ആദ്യം ടെട്രാലിനും തുടർന്നു ഡെക്കാലിൻ അഥവാ ഡെക്കാ ഹൈഡ്രോ നാഫ്ഥലീനും ഉണ്ടാകുന്നു. 

ടെട്രാലിനും ഡെക്കാലിനും വാർണീഷുകൾ, പശകൾ എന്നിവയുടെ ലായകമായി ഉപയോഗപ്രദമാണ്. ക്രോമിക് അമ്ലമുപയോഗിച്ച് നാഫ്തലീൻ ഓക്സീകരിക്കുകവഴി 1,4 നാഫ്താ ക്വിനോൺ ലഭ്യമാകുന്നു. എന്നാൽ വാതകാവസ്ഥയിൽ വനേഡിയം പെന്റോക്സൈഡി(VO)ന്റെ സാന്നിധ്യത്തിൽ വായു ഉപയോഗിച്ച് ഓക്സീകരിച്ച് ഥാലിക് അൻഹൈഡ്രൈഡ് ലഭ്യമാക്കാം. ഇത് ഗ്ലിപ്റ്റാൽ റെസിനുകളുടെ നിർമ്മാണത്തിനുവേണ്ടി ഉപയോഗപ്പെടുത്തി വരുന്നു. അമ്ലപെർമാൻഗനേറ്റുപയോഗിച്ച് ഥാലിക് അമ്ലവും ഉണ്ടാക്കാനാവും. 

ഹാലജനുകൾ, സോഡിയം, ഓസോൺ തുടങ്ങിയവയുമായി കലന സംയുക്തങ്ങൾ രൂപീകരിക്കാറുണ്ട്. ക്ലോറിൻ, ബ്രോമിൻ എന്നിവയുമായി ചേർന്ന് ഡൈ, ടെട്രാ-ക്ലോറൈഡ് അഥവാ ബ്രോമൈഡ് എന്നിവയുണ്ടാകുന്നു. ഒരേ റിങ്ങിലേക്കാണ് ക്ലോറിനും ബ്രോമിനും സങ്കലനം ചെയ്യുന്നത്.

ഡൈഓക്സേൻ ലായനിയിൽ സോഡിയവുമായി പ്രതിപ്രവർത്തിച്ച് പച്ച നിറത്തിലുള്ള സോഡിയം നാഫ്തലീൻ ഉണ്ടാവുന്നു.

ഓസോണുമായി ചേർന്ന് ഡൈഓസോണൈഡ് ഉണ്ടാവുന്നു. ഈ സംയുക്തം ജലവുമായി ഥാലാൽഡിഹൈഡ് ഉണ്ടാക്കുന്നു. 

നാഫ്തലിന്റെ പ്രതിപ്രവർത്തനങ്ങളിൽ ഏറെ പ്രാധാന്യമർഹിക്കുന്നവയാണ് പ്രതിസ്ഥാപന പ്രതിപ്രവർത്തനങ്ങൾ. ഒരു ആറ്റംമാത്രം പ്രതിസ്ഥാപിക്കപ്പെടുന്ന അഭിക്രിയയിൽ α,βവ്യുത്പന്നങ്ങൾ രൂപീകൃതമാവാറുണ്ട്. ഉയർന്ന താപനിലയിൽ നടക്കുന്ന സൾഫൊണേഷനും വലിപ്പംകൂടിയ അഭികാരകങ്ങൾ ഉപയോഗിച്ചു നടത്തുന്ന ഫ്രീഡൽ ക്രാഫ്റ്റ് അഭിക്രിയയും മാത്രമാണിതിനു അപവാദം. ഈ രണ്ട് പ്രക്രിയകളിലും βവ്യുത്പന്നമാണ് പ്രധാനമായും ഉണ്ടാകുന്നത്. ഇരുമ്പിന്റെ സാന്നിധ്യത്തിൽ ക്ലോറിനുപയോഗിച്ച് ക്ലോറിനീകരണത്തിനു വിധേയമാക്കുമ്പോൾ 95 ശ.മാ. αവ്യുത്പന്നവും 5 ശ.മാ. βവ്യുത്പന്നവുമാണ് ഉണ്ടാവുന്നത്. എന്നാൽ അയോഡിന്റെ സാന്നിധ്യത്തിൽ ക്ലോറിനീകരണം നടത്തുമ്പോൾ 1:1 എന്ന അനുപാതത്തിൽ α,βവ്യുത്പന്നങ്ങൾ ഉണ്ടാവാറുണ്ട്.

ഗാഢനൈട്രിക് - സൾഫ്യൂറിക് അമ്ല മിശ്രിതമുപയോഗിച്ച് നൈട്രേഷനു വിധേയമാക്കുമ്പോഴും 95 ശ.മാ. αവ്യുത്പന്നവും 5 ശ.മാ. βവ്യുത്പന്നവുമാണ് ഉണ്ടാവുന്നത്. നാഫ്തലീൻ വളരെ എളുപ്പത്തിൽ സൾഫൊണേഷനും വിധേയമാകാറുണ്ട്. എന്നാൽ പ്രതിക്രിയാ ഊഷ്മാവിനെ അടിസ്ഥാനമാക്കിയാണ് ഉത്പന്നങ്ങൾ ഉണ്ടാവുന്നത്. 40-80°C ൽ 98 ശ.മാ. HSO ഉപയോഗിക്കുമ്പോൾ 96 ശ.മാ. αവ്യുത്പന്നവും 150°C ൽ 85 ശ.മാ. βവ്യുത്പന്നവും ആണ് ഉണ്ടാവുന്നത്.

പാരാഫോർമാൽഡിഹൈഡ്, HCl, ഗ്ലേസിയൽ അസറ്റിക് അമ്ലം, ഫോസ്ഫോറിക് അമ്ലം എന്നിവയടങ്ങുന്ന മിശ്രിതവുമായി പ്രതിപ്രവർത്തിച്ച് αക്ലോറോ മീതൈൽ നാഫ്തലീൻ ഉണ്ടാവുന്നു.

ഫ്രീഡൽക്രാഫ്റ്റ് അഭിക്രിയയിൽ ഉപയോഗിക്കുന്ന രാസത്വരകമായ അലുമിനിയം ക്ളോറൈഡുമായി നാഫ്തലീൻ പ്രതിപ്രവർത്തിച്ച് ഡൈനാഫ്ഥൈലും മറ്റ് സങ്കീർണസംയുക്തങ്ങളും രൂപീകരിക്കുന്നതിനാൽ വളരെ താഴ്ന്ന താപനിലയിൽമാത്രമേ ഈ പ്രക്രിയ നടത്താനാവൂ. ആൽക്കൈൽ ഗ്രൂപ്പിന്റെ വലിപ്പവും പ്രക്രിയാസാഹചര്യങ്ങളും ആണ് αβവ്യുത്പന്നങ്ങളുടെ രൂപീകരണം നിർണയിക്കുന്നത്. ആൽക്കൈൽ ഗ്രൂപ്പിന്റെ വലിപ്പം കൂടുന്നതനുസരിച്ച് βസംയുക്തമാണ് പ്രധാനമായും ഉണ്ടാവുന്നത്. CHI ഉപയോഗിക്കുമ്പോൾ αയും βയും സംയുക്തങ്ങൾ ഉണ്ടാവുന്നു. എന്നാൽ CHBr ആകുമ്പോൾ βസംയുക്തം കൂടുതലായി ഉണ്ടാവുന്നു. n-CHBr ആകട്ടെ βസംയുക്തം മാത്രമേ രൂപീകരിക്കുന്നുള്ളൂ.

ഉപയോഗങ്ങൾ. വാതകാവസ്ഥയിൽ വനേഡിയം പെന്റോക്സൈഡ് (VO) ഉപയോഗിച്ച് ഓക്സീകരിച്ച് ഥാലിക് അൻഹൈഡ്രൈഡ് ഉണ്ടാക്കുന്നതിനാണ് നാഫ്തലീൻ പ്രധാനമായും ഉപയോഗിച്ചുവരുന്നത്. പാറ്റകളെയും കീടങ്ങളെയും വികർഷിക്കുന്ന പാറ്റാ ഗുളികകളിലാണ് (moth balls) നാഫ്തലീൻ ഏറ്റവും സാധാരണയായി ഉപയോഗിക്കുന്നത്. ചായങ്ങളുടെ നിർമ്മാണത്തിലും നാഫ്തലീൻ ഉപയോഗം കണ്ടെത്തുന്നു.


</doc>
<doc id="137806" url="https://ml.wikipedia.org/wiki?curid=137806" title="നാപാം">
നാപാം

തീബോംബുകളിലും ജ്വാലാവിക്ഷേപണികളിലും ഉപയോഗിക്കുന്ന ഒരു ഗ്യാസോലിൻ ജെല്ലി മിശ്രിതമാണ് നാപാം(Napalm). ബോംബുകൾ ലക്ഷ്യസ്ഥാനത്ത് പതിക്കുമ്പോൾ ജെല്ലിപോലെ കൊഴുത്ത ദ്രാവകം മർദത്തോടെ പുറത്തേക്ക് വരുകയും കത്തിപ്പിടിക്കുകയും ചെയ്യുന്നു. ജെല്ലി അടങ്ങിയിട്ടുള്ളതിനാൽ പതിക്കുന്നിടത്ത് അത് ഒട്ടിപ്പിടിക്കും.

5 ശ.മാ. ജെല്ലി അടങ്ങിയ മിശ്രിതമാണ് ജ്വാലാവിക്ഷേപണികളിൽ ഉപയോഗിക്കുന്നത്. തീബോംബുകളിലാകട്ടെ 12 ശ.മാ. ജെല്ലിയാണ് ഉള്ളത്. അലുമിനിയം സൾഫേറ്റ്, നാഫ്തീനിക് അമ്ലം (naphthenic Acid), പാൽമിറ്റിക് അമ്ലം (palmitic acid) എന്നിവയുടെ മിശ്രിതമാണ് ജെല്ലിയായി ഉപയോഗിക്കുന്നത്. 

രണ്ടാം ലോകയുദ്ധകാലത്ത് അമേരിക്കൻ സൈന്യവും ഹാർവാഡ് സർവകലാശാലയിലെ ശാസ്ത്രജ്ഞരും ചേർന്നാണ് നാപാം വികസിപ്പിച്ചെടുത്തത്. വിയറ്റ്നാം യുദ്ധത്തിൽ നാപാം ബോംബ് ശരീരത്തിൽ ഒട്ടിപ്പിടിച്ച് ഒരു തീപ്പന്തം പോലെ ഓടുന്ന ബാലികയുടെ ചിത്രം ലോകമനസാക്ഷിയെ ആകെ ഞെട്ടിക്കുകയുണ്ടായി. നാപാം ഭീകരതയെ ഈ ചിത്രം ഇന്നും ഓർമിപ്പിക്കുന്നു.


</doc>
<doc id="137808" url="https://ml.wikipedia.org/wiki?curid=137808" title="താപായണികം">
താപായണികം

ഉയർന്ന താപനിലയിൽ ചൂടായ വസ്തുക്കളിൽ നിന്ന് താപായണങ്ങളുടെ (thermions) ഉത്സർജനത്തെക്കുറിച്ചുള്ള പഠനം. ഈ താപായണങ്ങൾ ധനചാർജുള്ളതോ ഋണചാർജുള്ളതോ ആകാം. ഇതിൽ ഇലക്ട്രോൺ ഉത്സർജനത്തെ മാത്രം പരിഗണിക്കുമ്പോഴാണ് 'താപായണിക ഉത്സർജനം' (thermionic emission) എന്നു പറയാറുള്ളത്. സാങ്കേതികമായി പ്രാധാന്യമുള്ളതും സൈദ്ധാന്തികമായും പരീക്ഷണപരമായും കൂടുതൽ ഗവേഷണങ്ങൾ നടന്നിട്ടുള്ളതും ഇലക്ട്രോൺ ഉത്സർജനത്തിൽ മാത്രമാണ്. അയോണുകളുടെ ഉത്സർജനത്തെക്കുറിച്ചുള്ള പഠനം കൂടുതൽ സങ്കീർണവും താരതമ്യേന അപ്രധാനവുമാണ്. കൂടാതെ പല പദാർഥങ്ങളും മാതൃപദാർഥത്തിന്റെ അയോണുകൾക്കൊപ്പം, അവയിലടങ്ങിയിട്ടുള്ള മാലിന്യങ്ങളും ഉത്സർജിക്കുന്നതായി നിരീക്ഷിക്കപ്പെട്ടിട്ടുണ്ട്. മിക്ക ലോഹങ്ങളിലും ചെറിയ അളവിൽ മാലിന്യങ്ങൾ അടങ്ങിയിരിക്കുന്നുവെന്നും താപനില ഉയർത്തുമ്പോൾ ലോഹങ്ങളിൽ നിന്ന് ഇവ പുറന്തള്ളപ്പെടുന്നുവെന്നും ആദ്യമായി നിരീക്ഷിച്ചത് ഒ.ഡബ്ലൂ. റിച്ചാർഡ്സൻ ആണ്. ടാന്റലം, പ്ലാറ്റിനം, ടങ്സ്റ്റൺ, ടൈറ്റാനിയം, മോളിബ്ഡെനം, സിർക്കോണിയം, സിലിക്കൺ എന്നിവയിലെല്ലാം മാലിന്യങ്ങളായി സോഡിയവും പൊട്ടാസ്യവും കലർന്നിരിക്കുന്നുവെന്നും ഉയർന്ന താപനിലയിൽ അവ അയോണീകരിക്കപ്പെടുന്നുവെന്നും ഇക്കാലത്ത് അംഗീകരിക്കപ്പെട്ടുകഴിഞ്ഞു. ഓക്സൈഡ് ലേപനം ചെയ്ത കാഥോഡിൽ നിന്ന് ഋണ ചാർജ് വഹിക്കുന്ന ഓക്സിജൻ അയോണുകളുടെ ഉത്സർജനവും പില്ക്കാലത്തു നിരീക്ഷിക്കപ്പെട്ടു. ഇത് അഞ്ച് തരത്തിൽ ഉണ്ട്


</doc>
<doc id="137818" url="https://ml.wikipedia.org/wiki?curid=137818" title="സൗദ">
സൗദ

സൗദ ബിൻ‌ത് സമ (Arabic: سودة بنت زمعة‎) മുഹമ്മദിന്റെ ഭാര്യയും ആദ്യമായി ഇസ്‌ലാം സ്വീകരിച്ചവരിൽ ഒരാളും ആയിരുന്നു. പിതാവു വഴി ഖുറൈഷ് ഗോത്രത്തിൽ‌പ്പെട്ടവരായിരുന്നു അവർ.മുഹമ്മദ് തന്റെ ആദ്യ ഭാര്യയായിരുന്ന ഖദീജയുടെ മരണത്തെത്തുടർന്ന് തന്റെ 53-ാം വയസ്സിലാണ് വിധവയായിരുന്ന സൗദയെ വിവാഹം കഴിക്കുന്നത്. 
മുഹമ്മദിന്റെ മരണശേഷം ഇസ്ലാമിക ഭരകൂടത്തിൽ നിന്നും സമ്മാനമായി ലഭിച്ച ധനം അവർ പാവങ്ങൾക്കുവേണ്ടി ചെലവഴിക്കുകയാണ് ഉണ്ടായത്.ഉമയ്യദ് രാജവംശത്തിലെ ആദ്യ ഖലീഫയായിരുന്ന മുആവിയ ഒന്നാമൻ സൗദക്ക് 180,000 ദിർഹം വിലയുള്ള ഒരു വീട് നൽകുകയുണ്ടായി. ഒക്ടോബർ 674-ൽ അവർ മരണപ്പെട്ടു.


</doc>
<doc id="137821" url="https://ml.wikipedia.org/wiki?curid=137821" title="യേശുക്രിസ്തുവിന്റെ കുരിശുമരണം">
യേശുക്രിസ്തുവിന്റെ കുരിശുമരണം

ക്രിസ്തു വർഷം ഒന്നാം നൂറ്റാണ്ടിൽ നടന്നതെന്ന് വിശ്വസിക്കപ്പെടുന്ന യേശുവിന്റെ കുരിശിലേറ്റിയുള്ള മരണത്തെപ്പറ്റി സുവിശേഷകരും പ്രസംഗകരും വിസ്തരിക്കുന്നുണ്ട്. ക്രൈസ്തവരുടെ വിശ്വാസപ്രകാരം ക്രിസ്തുവിന് തന്റെ മരണത്തേക്കുറിച്ച് നേരത്തെ തന്നെ അറിയാമായിരുന്നു. ഇതിലൂടെ അദ്ദേഹം മനുഷ്യനിലെ പാപം ഒഴിവാക്കാൻ ത്യാഗം അവശ്യമാണെന്ന് കാട്ടിക്കൊടുക്കുകയായിരുന്നു.

യേശുക്രിസ്തുവിനെ ക്രൂശിച്ചത് താൻ ചെയ്ത ഏതെങ്കിലും തെറ്റുമൂലം ആയിരുന്നില്ല. "യഹൂദൻമാരുടെ രാജാവ്" എന്ന് താൻ അവകാശപ്പെട്ടു എന്നതായിരുന്നു യേശുവിനുമേൽ ആരോപിക്കപ്പെട്ട കുറ്റം. കുറ്റകാരണം ക്രൂശിൻമേൽ തൂക്കുന്ന പതിവ് അക്കാലത്തുണ്ടായിരുന്നു, 'ഇവൻ യഹൂദൻമാരുടെ രാജാവ്' എന്നതായിരുന്നു യേശുവിന്റെ കുറ്റകാരണമായി രേഖപ്പെടുത്തിയിരുന്നത്. 
പഴയനിയമ പ്രവചന പ്രകാരം യഹൂദൻമാർ രാജാവായ മശിഹയെ പ്രതീക്ഷിക്കുന്നവരായിരുന്നു. വാഗ്ദത്ത മശിഹ(ക്രിസ്തു) വരികയും റോമാ സാമ്രാജ്യത്തിന്റെ അധികാരത്തിൻ കീഴിലായിരുന്ന യഹൂദരെ രക്ഷിച്ച് ഭൂമിയിൽ രാജ്യം സ്ഥാപിക്കുകയും സന്തോഷവും സമാധാനവും പുനഃസ്ഥാപിച്ചു കൊടുക്കുമെന്നും അവർ വിശ്വസിച്ചിരുന്നു. എന്നാൽ ശത്രുക്കളെ സ്നേഹിക്കുവാൻ പഠിപ്പിച്ച യേശുവിൽ ഒരു നേതാവിനെ യഹൂദാമത മേധാവികൾ കണ്ടില്ല. കൂടാതെ യഹൂദാമത നേതൃത്വത്തിന്റെ കാപട്യവും കപടഭക്തിയും യേശു തന്റെ പ്രസംഗങ്ങളിലൂടെ തുറന്നു കാണിച്ചു. യേശുവിന്റെ ഉപദേശങ്ങളിലും താൻ ചെയ്ത അത്ഭുതങ്ങളിലും അടയാളങ്ങളിലും രോഗസൗഖ്യത്തിലുമെല്ലാം ആകൃഷ്ടരായ ഒരു വലിയ സമൂഹം യേശുവിൽ വാഗ്ദത്ത മശിഹയെ ദർശിച്ചു. ഇത് യഹൂദാ മതമേലധികാരികളെ ചൊടിപ്പിക്കുകയും യേശുവിനെ കൊന്നുകളയുവാൻ തക്കം പാർത്തിരിക്കുകയും ചെയ്തു. യേശു താനും പിതാവായ ദൈവവും തമ്മിലുള്ള ബന്ധത്തെക്കുറിച്ച് സംസാരിച്ചപ്പോഴും യഹൂദൻമാരുടെ പിതാവായ "അബ്രഹാം ജനിക്കുന്നതിനു മുമ്പേ ഞാൻ ഉണ്ട്" എന്ന് യേശു പറഞ്ഞപ്പോഴും അവർ യേശുവിനെ ദൈവദൂഷണ കുറ്റം ചുമത്തി കൊന്നുകളയാൻ ശ്രമിച്ചിട്ടുണ്ട്. 
യേശുക്രിസ്തുവിന്റെ പന്ത്രണ്ടു ശിഷ്യൻമാരിൽ ഒരുവൻ യൂദാ ആയിരുന്നു. യൂദയാണ് 30 വെള്ളിക്കാശിന് യേശുവിനെ ഒറ്റിക്കൊടുത്തത്. യേശുക്രിസ്തുവിനോടൊപ്പം സഞ്ചരിക്കുകയും, താമസിക്കുകയും ചെയ്തുകൊണ്ടിരുന്ന യൂദാ ഒടുവിൽ ഒറ്റിക്കൊടുക്കലിന് ശേഷം തകർന്ന ഹൃദയത്തോടെ പറഞ്ഞു - "ഞാൻ കുറ്റമില്ലാത്ത രക്തത്തെ കാണിച്ചു കൊടുത്തതിനാൽ പാപം ചെയ്തു..." 
യേശുക്രിസ്തുവിനെ യെഹൂദൻമാരുടെ സാന്നിദ്ധ്യത്തിൽ വിസ്തരിച്ച പീലാത്തോസ്, വെള്ളം എടുത്ത് പുരുഷാരം കാൺകെ കൈകഴുകി, "ഈ നീതിമാന്റെ രക്തത്തിൽ എനിക്കു കുറ്റം ഇല്ല, നിങ്ങൾ തന്നെ നോക്കിക്കൊൾവിൻ എന്നു പറഞ്ഞു" അവനെ ക്രൂശിയ്ക്ക, ക്രൂശിയ്ക്ക എന്ന് അലറിവിളിക്കുന്ന പുരുഷ മഹാസമുദ്രത്തിന്റെ നടുവിൽ നിന്നാണ് ഈ പ്രഖ്യാപനം പീലാത്തോസ് നടത്തിയത്.
തന്നെ കൊല്ലുവാൻ വന്ന യെഹൂദൻമാരോടായി യേശുക്രിസ്തു ചോദിച്ചു. "നിങ്ങളിൽ ആർ എന്നെ പാപത്തെക്കുറിച്ച് ബോധം വരുത്തുന്നു?"
യേശുക്രിസ്തുവിന്റെ ഉപദേശങ്ങളിൽ മാത്രമല്ല, ജീവിതത്തിലും വിശുദ്ധി പുലർത്തണം എന്ന സന്ദേശം നിറഞ്ഞ് നിന്നിരുന്നു. 

യേശുവിനെ യെഹൂദമത മേധാവികളുടെ നിർബന്ധപ്രകാരം, കുറ്റമില്ലാത്തവൻ എന്ന് കണ്ടെത്തപ്പെട്ടിട്ടും കുരിശിൽ തൂക്കിക്കൊന്നു. തുടർന്ന് ശവശരീരം ഒരു കല്ലറയിൽ അടക്കം ചെയ്തു. താൻ മരിക്കുകയും, മരണാനന്തരം മൂന്നാം നാൾ ഉയിർത്തെഴുന്നേല്ക്കുകയും ചെയ്യും എന്ന് യേശു നേരത്തെ പ്രഖ്യാപിച്ചിരുന്നു. ശിഷ്യൻമാർ യേശുവിന്റെ ശവശരീരം മോഷ്ടിച്ച് കൊണ്ടുപോയിട്ട് അവൻ ഉയിർത്തെഴുന്നേറ്റിരിക്കുന്നു എന്ന് പ്രഖ്യാപിക്കാതിരിയ്ക്കേണ്ടതിന് കല്ലറയ്ക്കു ചുറ്റും പട്ടാളക്കാവൽ ഏർപ്പെടുത്തി. പക്ഷേ, യേശുക്രിസ്തു, കാവൽക്കാർ നോക്കിനിൽക്കേ ഉയിർത്തെഴുന്നേറ്റു. ഇതാണ് യേശുക്രിസ്തുവിന്റെ ചരിത്രം രേഖപ്പെടുത്തിയിട്ടുള്ള പുതിയനിയമത്തിലെ നാല് സുവിശേഷങ്ങളിൽ നിന്ന് ലഭിക്കുന്ന വിവരണം. 

യേശുക്രിസ്തുവിന്റെ മരണത്തെ പ്രവചിക്കുന്ന അനേക ഭാഗങ്ങൾ ബൈബിളിലെ പഴയനിയമത്തിൽ ഉൾപ്പെട്ടിരിക്കുന്നു. 

ലോകത്തിന്റെ പാപത്തെ ചുമക്കുന്ന ദൈവത്തിന്റെ കുഞ്ഞാടായ യേശുക്രിസ്തു കാൽവറി ക്രൂശിൽ യാഗമായി അർപ്പിക്കപ്പെട്ടു. മുഴുവൻ ലോകത്തിന്റേയും പാപത്തിന്റെ ശിക്ഷ ശിരസ്സിലേറ്റി യേശുക്രിസ്തു ഒരു യാഗമായി. എന്നാൽ യേശുക്രിസ്തു മരിച്ച് അടക്കപ്പെടുക മാത്രമല്ല, ഉയിർത്തെഴുന്നേറ്റ് ഇന്നും ജീവിക്കുന്നു. അതിനാൽ അതൊരു നിത്യയാഗമാണ്. അതുകൊണ്ട് യേശുക്രിസ്തുവിന്റെ യാഗത്തിൽ വിശ്വാസം അർപ്പിക്കുന്നവർക്ക് എന്നേക്കുമായി പാപമോചനം ലഭിക്കുന്നു. 

ക്രൈസ്തവർ അല്ലായിരുന്ന ചരിത്രകാരൻമാരായ ജൊസീഫസ്, ടാസിട്ടസ്, പ്ളിനി തുടങ്ങിയവരും, യേശുക്രിസ്തുവിന്റെ പാവനമായ ജീവിതത്തെക്കുറിച്ചും ക്രൂശുമരണത്തെക്കുറിച്ചും സൂചിപ്പിക്കുന്നുണ്ട്.


</doc>
<doc id="137823" url="https://ml.wikipedia.org/wiki?curid=137823" title="സൈനബ് ബിൻത് ജഹ്ഷ്">
സൈനബ് ബിൻത് ജഹ്ഷ്

സൈനബ് ബിൻത് ജഹ്ഷ് (Arabic: زينب بنت جحش‎, ജനനം: 593) മുഹമ്മദിന്റെ ഭാര്യമാരിൽ ഒരാളും അദ്ദേഹത്തിന്റെ പിതൃസഹോദരിയായ ഉമൈമ ബിൻ‌ത് അബ്ദുൽ മുത്തലിബിന്റെ മകളും ആയിരുന്നു. സൈനബ് ആദ്യം വിവാഹം കഴിച്ചിരുന്നത് മുഹമ്മദിന്റെ വളർത്തുമകനായ സൈദ് ഇബ്ൻ ഹാരിഥിനെയായിരുന്നു. സൈദ് വിവാഹബന്ധം വേർപെടുത്തിയതിനെത്തുടർന്നാണ് മുഹമ്മദ് അവരെ വിവാഹം കഴിക്കുന്നത്. 


</doc>
<doc id="137828" url="https://ml.wikipedia.org/wiki?curid=137828" title="തൊഴിലാളിവർഗ്ഗ വിപ്ലവം">
തൊഴിലാളിവർഗ്ഗ വിപ്ലവം

കമ്മ്യൂണിസ്റ്റ് സമൂഹത്തിലേക്കുള്ള മാനവരാശിയുടെ പരിവർത്തനത്തിൽ പ്രധാനഘട്ടമായി തൊഴിലാളിവർഗ്ഗ വിപ്ലവത്തെ മാർക്സിസ്റ്റുകൾ കാണുന്നു. മുതലാളിത്തത്തിൽ നിന്നും സോഷ്യലിസത്തിലേക്കും അവിടെ നിന്നും കമ്മ്യൂണിസത്തിലേക്കുമുള്ള വികാസ ഘട്ടത്തിൽ തൊഴിലാളി വർഗ്ഗത്തിന് നിർണ്ണായകമായ പങ്ക് വഹിക്കാൻ കഴിയുമെന്നും അവർ വാദിക്കുന്നു. മുതലാളിത്ത സാമൂഹ്യക്രമത്തിലെ ശത്രുതാത്മക വർഗ്ഗങ്ങളായ മുതലാളിമാരും തൊഴിലാളികളും തമ്മിലുള്ള വൈരുദ്ധ്യം മൂർച്ഛിക്കുമെന്നും അതിന്റെ മൂർദ്ധന്യത്തിൽ, മറ്റ് ചൂഷിത ജനവിഭാഗങ്ങളെ സംഘടിപ്പിച്ച് തൊഴിലാളിവർഗ്ഗം സാമൂഹ്യ വിപ്ലവം സംഘടിപ്പിക്കുമെന്നും അത് സമൂഹത്തെ പുതിയൊരു ഘട്ടത്തിലേക്ക് പരിവർത്തനം ചെയ്യിക്കുമെന്നും മാർക്സിസ്റ്റുകൾ വാദിക്കുന്നു. 


</doc>
<doc id="137831" url="https://ml.wikipedia.org/wiki?curid=137831" title="സൈനബ് ബിൻത് ഖുസൈമ">
സൈനബ് ബിൻത് ഖുസൈമ

സൈനബ് ബിൻത് ഖുസൈമ (Arabic:زينب بنت خزيمة ) ഇസ്‌ലാമിക പ്രവാചകനായ മുഹമ്മദിന്റെ അഞ്ചാമത്തെ ഭാര്യയായിരുന്നു. അവരുടെ ദരിദ്രരോടുള്ള അനുകമ്പയും സഹാനുഭൂതിയും കാരണമായി "ഉമ്മുൽ മിസ്ക്കീൻ"("ദരിദ്രരുടെ ഉമ്മ") എന്ന് അവർ അറിയപ്പെട്ടിരുന്നു.


</doc>
<doc id="137833" url="https://ml.wikipedia.org/wiki?curid=137833" title="നരേന്ദ്രൻ മകൻ ജയകാന്തൻ വക">
നരേന്ദ്രൻ മകൻ ജയകാന്തൻ വക

സത്യൻ അന്തിക്കാടിന്റെ സംവിധാനത്തിൽ കുഞ്ചാക്കോ ബോബൻ, ശ്രീനിവാസൻ, ജനാർദ്ദനൻ, ഇന്നസെന്റ്, സംയുക്ത വർമ്മ, അസിൻ എന്നിവർ പ്രധാനവേഷങ്ങളിൽ അഭിനയിച്ച് 2001-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് നരേന്ദ്രൻ മകൻ ജയകാന്തൻ വക. തെന്നിന്ത്യൻ നടി അസിന്റെ ആദ്യ ചിത്രമായ ഇതിൽ പ്രശസ്ത തമിഴ് നടൻ പാർത്ഥിപൻ അഭിനയിച്ചിട്ടുണ്ട്. കാൾട്ടൺ ഫിലിംസിന്റെ ബാനറിൽ സി. കരുണാകരൻ നിർമ്മിച്ച ഈ ചിത്രം വിതരണം ചെയ്തത് ജിയോ മൂവീസ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ശ്രീനിവാസൻ ആണ്.

മുല്ലനേഴി എഴുതിയ ഗാനങ്ങൾക്ക് സംഗീതം പകർന്നത് ജോൺസൺ ആണ്. 



</doc>
<doc id="137836" url="https://ml.wikipedia.org/wiki?curid=137836" title="ഹാക്കർ (കമ്പ്യൂട്ടർ സുരക്ഷ)">
ഹാക്കർ (കമ്പ്യൂട്ടർ സുരക്ഷ)

ഉത്സാഹശീലരായ കമ്പ്യൂട്ടർ വിദഗ്ദ്ധരെയാണ് ഹാക്കർ എന്ന് വിളിക്കുന്നത്. 1960 കളിൽ മസ്സാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജി (MIT) യുടെ ടെക് മോഡൽ റെയിൽറോഡ്‌ ക്ലബ്‌ (TMRC) ലും എംഐറ്റി(MIT)ആർട്ടിഫിഷൽ ഇൻറലിജൻസ് ലബോറട്ടറിയിലുമാണ് ഈ വാക്ക് ഉദയം ചെയ്തത്. ഹാക്കർ എന്ന വാക്കിന്റെ അർത്ഥത്തെക്കുറിച്ച് RFC 1392 പറയുന്നത് ഇങ്ങനെയാണ്: " "ഒരു സിസ്റ്റത്തിന്റെയോ കമ്പ്യൂട്ടറിന്റെയോ കമ്പ്യൂട്ടർ നെറ്റ്‌വർക്കിന്റെയോ ആന്തരികപ്രവർത്തനങ്ങളേക്കുറിച്ച് താത്പര്യവും ആഴത്തിൽ അതിനേക്കുറിച്ച് അറിവ് നേടുന്നതിൽ സന്തോഷം കണ്ടെത്തുന്നവരെയുമാണ് ഹാക്കർ എന്ന് വിളിക്കുന്നത്" ". ഇവർ കുറ്റവാളികളോ കള്ളൻമാരോ അല്ല. ഇൻറർനെറ്റും വെബും ഹാക്കർമാരുടെ സംഭാവനയാണ്. സ്വതന്ത്ര സോഫ്റ്റ്‌വെയർ പ്രസ്ഥാനത്തിന് തുടക്കം കുറിച്ചത് ഇവരാണ്. എന്നാൽ 1980കൾക്ക് ശേഷം മുഖ്യധാരാ മാധ്യമങ്ങൾ കമ്പ്യൂട്ടർ കുറ്റവാളികളെയാണ് ആ പേരിൽ വിളിക്കുന്നത്. മാധ്യമങ്ങൾ ഇത് ശക്തമായി പ്രചരിപ്പിക്കുന്നതിനാൽ ഹാക്കർ എന്നതിന് വേറൊരർത്ഥം ഉണ്ടെന്നു പോലും കൂടുതലാളുകൾക്കും അറിയില്ല.
അസാധാരണ മാർഗങ്ങളുപയോഗിച്ച് കമ്പ്യൂട്ടർ ശൃംഖലകളിലേക്ക് പ്രവേശിക്കുന്നവരെ നെറ്റ്‌‌വർക്ക് ഹാക്കർ എന്നു വിളിക്കുന്നു. ജനകീയമായി ഹാക്കർ എന്നതുകൊണ്ട് നെറ്റ്‌‌വർക്ക് ഹാക്കർമാരെ ഉദ്ദേശിക്കാറുണ്ട് (ബഹുവചനം: ഹാക്കർമാർ). വിവിധ ലക്ഷ്യങ്ങൾക്കായാണ്‌ ഹാക്കർമാർ പ്രവർത്തിക്കുന്നത്.

ഹാക്കർമാരെ രണ്ടു തരത്തിലാണ് പ്രതിഫലിപ്പിക്കുന്നത്, "ഹാക്കർ" എന്ന പദത്തിന് രണ്ട് നിർവചനങ്ങൾ ഉണ്ട്:

ഇന്ന്, "ഹാക്കർ" എന്ന മുഖ്യധാരാ ഉപയോഗം മിക്കവാറും കമ്പ്യൂട്ടർ കുറ്റവാളി കളെയാണ് സൂചിപ്പിക്കുന്നത്, 1980 കൾ മുതൽ ഈ പദം സാമാന്യമായി ഉപയോ ഗിച്ചു വരുന്നു. ഹാക്കറമാരെ വിളിക്കുന്ന "സ്ക്രിപ്റ്റ് കിഡ്ഡീസും" ഉൾപ്പെടുന്നു, മറ്റുള്ളവർ എഴുതിയ പ്രോഗ്രാമുകൾ ഉപയോഗിച്ച് അവർ കമ്പ്യൂട്ടറുകളിലേക്ക് കടക്കുകയും, അവർ ജോലി ചെയ്യുന്ന രീതികളെക്കുറിച്ച് വളരെക്കുറച്ച് അറിവുള്ള വരുമാണ് സ്ക്രിപ്റ്റ് കിഡ്ഡീസ്. ഈ ഉപയോഗം വളരെ പ്രാധാന്യമർഹിക്കുന്നു, ഇതിന് വ്യത്യസ്ത അർഥങ്ങൾ ഉള്ളതായി പൊതുജനങ്ങൾക്ക് അധികമൊന്നും അറിയില്ല.ഹാക്കർമാർ കമ്പ്യൂട്ടർ സുരക്ഷാ ഹാക്കർമാരെന്ന് സ്വയം പദവി സ്വീകരിച്ചിരിക്കുന്ന സമയത്ത്, പ്രോഗ്രാമിങ് ഉപവിഭാഗങ്ങളിൽ നിന്നുള്ള ആളുകൾ കമ്പ്യൂട്ടറിലേക്കുള്ള നുഴഞ്ഞു കയറ്റവുമായി ബന്ധപ്പെട്ട ഉപയോഗത്തെ തെറ്റായി കണക്കാക്കുന്നു, സെക്യൂരിറ്റി ബ്രേക്കറെ "ക്രാക്കറുകൾ" എന്ന് വിളിക്കുന്നതിലൂടെ അവർ തമ്മിലുള്ള വ്യത്യാസം ഊന്നിപ്പറയുന്നു (സേഫ്ക്രാക്കറിന് സമാനമായത്).

സാധാരണയായി വിവാദം ഉണ്ടാവുന്നത് വാദങ്ങൾക്കനുസിരിച്ചാണ്. നല്ല അർത്ഥത്തിലാണ് ഹാക്കർ എന്ന പദം യഥാർത്ഥത്തിൽ സൂചിപ്പിക്കുന്നത്, അതായത് ലക്ഷ്യം കൈവരിക്കുന്നതിന് സാമർത്ഥ്യം ഉപയോഗിക്കുക. എന്നാൽ, അത് സൂചിപ്പിക്കുന്നത്, ദശാബ്ദങ്ങളോളം ഈ പദത്തിന്റെ അർത്ഥം മാറ്റി കമ്പ്യൂട്ടർ ക്രിമിനലുകളെ കാണിക്കാൻ ഉപയോഗിച്ചു.

സുരക്ഷാ സംബന്ധമായ ഉപയോഗം കൂടുതൽ വ്യാപകമായി പ്രചരിച്ചിരുന്നതിനാൽ, ഈ അർത്ഥം കുറഞ്ഞുവന്നു. ജനകീയ ഉപയോഗത്തിലും മാധ്യമങ്ങളിലും, "കമ്പ്യൂട്ടർ ഇൻട്രുഡേഴ്സ്" അല്ലെങ്കിൽ "കമ്പ്യൂട്ടർ കുറ്റവാളികൾ" എന്ന പദത്തിന്റെ ഇന്നത്തെ വാക്കാണ്.(ഉദാഹരണത്തിന്, "ഇൻറർനെറ്റ് ഹാക്കർ" മാർച്ചിൽ സംസ്ഥാന ഗവൺമെൻറിന്റെ സെക്യൂരിറ്റി സിസ്റ്റങ്ങൾ വഴി കടന്നുപോയി.) കമ്പ്യൂട്ടർ ആവേശഭരിതരുടെ (ഹാക്കർ കൾച്ചർ) കമ്മ്യൂണിറ്റിയിൽ, പ്രാഥമികമായി അർഥമാക്കുന്നത് പ്രത്യേകിച്ചും ബുദ്ധിമാനായ ഒരു പ്രോഗ്രാമറുടെ അല്ലെങ്കിൽ സാങ്കേതിക വിദഗ്ദ്ധന്റെ അനുമാനത്തിന്റെ ഒരു പ്രതീകമാണ്. (ഉദാഹരണത്തിന്, "ലിനക്സിന്റെ സ്രഷ്ടാവായ ലിനസ് ടോർവാൾഡ്സ് ഒരു ഹാക്കർ ആയി കണക്കാക്കപ്പെടുന്നു.") ടെക്നിക്കൽ കമ്യൂണിറ്റിയിലെ ഒരു വലിയ വിഭാഗം ഈ വാക്കിന്റെ "ശരിയായ" ഉപയോഗം എന്നാണ് പ്രസ്താവിക്കുന്നത് (താഴെയുള്ള ജാർഗോൺ ഫയൽ നിർവ്വചനം കാണുക).

മുഖ്യധാരാ മാധ്യമങ്ങൾക്ക് ഈ പദത്തിന്റെ നിലവിലെ ഉപയോഗം 1980 കളുടെ തുടക്കം മുതൽ തിരിച്ചറിഞ്ഞിരിക്കാം. 1983 ൽ മുഖ്യധാരാ മാധ്യമങ്ങൾ ഈ കാലഘട്ടത്തെ വിശാലമായ സമൂഹത്തിന് പരിചയപ്പെടുത്തിയപ്പോൾ, കമ്പ്യൂട്ടർ സമൂഹത്തിൽ പോലും "ഹാക്കിങ്" എന്ന് കമ്പ്യൂട്ടർ നുഴഞ്ഞ്കയറ്റത്തെപ്പറ്റി പരാമർശിക്കുന്നു എന്നത്, ഈ വാക്കിന്റെ പ്രത്യേക നിർവചനമല്ല. കമ്പ്യൂട്ടർ കമ്യൂണിറ്റി അവരുടെ സാങ്കേതികഭാഷ വ്യത്യാസപ്പെടുത്താൻ തുടങ്ങി. നിയമവിരു ദ്ധമായ പ്രോഗ്രാമർ സമുദായത്തിൽ നിന്നുള്ള ഹാക്കർമാർക്കും കമ്പ്യൂട്ടർ ബ്രേക്ക്-ഇന്നുകൾ നിർവ്വഹിക്കുന്നവർക്കും തമ്മിലുള്ള വ്യത്യാസം നിലനിർത്താനുള്ള ശ്രമമാണ് "ക്രാക്കർ" തുടങ്ങിയ പദപ്രയോഗം നിലവിൽ വന്നത്. "ബ്ലാക്ക് ഹാറ്റ്", "വൈറ്റ് ഹാറ്റ്", "ഗ്രേ ഹാറ്റ്" തുടങ്ങിയ വാക്കുകൾ ഉരുത്തിരിഞ്ഞത്, കമ്പ്യൂട്ടറു കളുലുള്ള നുഴഞ്ഞുകയറ്റത്തിനെതിരായ നിയമങ്ങൾ നിലവിൽ വന്നപ്പോഴാണ്. ക്രിമിനൽ പ്രവർത്തനങ്ങൾ നിയമപരമായ പ്രവർത്തനത്തിൽ നിന്നും വേർതിരി ച്ചറിയാൻ വേണ്ടി രൂപപ്പെട്ടിട്ടുള്ളതാണ്.

എന്നിരുന്നാലും, സ്ഥിരമായി ഈ വാക്കിന്റെ നെറ്റ് വർക്ക് വാർത്ത ഉപയോഗം പ്രഥമമായും ക്രിമിനൽ പ്രവർത്തനങ്ങളുമായി ബന്ധപ്പെട്ടിട്ടുള്ളതാണ്, യഥാർത്ഥ അർത്ഥം കാത്തുസൂക്ഷിക്കുന്നതിനും വേർതിരിച്ചറിയുന്നതിനും സാങ്കേതിക വിഭാഗത്തിന്റെ ശ്രമം ഉണ്ടെങ്കിലും, ഇന്ന് മുഖ്യധാരാ മാധ്യമങ്ങളും പൊതു ജനങ്ങളും കമ്പ്യൂട്ടർ ക്രിമിനലുകൾ ആയി വിവരിക്കുന്നത് തുടരുകയാണ്, സാങ്കേതികവിദ്യയുടെ എല്ലാ സങ്കീർണ്ണ തലങ്ങളോടും, കുറ്റവാളി എന്ന വ്യംഗ്യാർ ത്ഥത്തിലല്ലാതെ "ഹാക്കർമാർ" എന്ന് സാധാരണയായി ഉപയോഗിക്കാറുമില്ല. മീഡിയയിലെ അംഗങ്ങൾക്ക് ഈ വ്യത്യാസത്തെക്കുറിച്ച് അറിയില്ല, ലിനസ് ടോർവാൾഡ്സ്, സ്റ്റീവ് വോസ്നിയാക്ക് എന്നിവരെ പോലുള്ളവർ നിയമാനുസൃ തമായ "ഹാക്കർമാർ" സംഘം ചേരുന്നു, അതിനൊപ്പം കുറ്റവാളികളായ "ക്രാക്കേഴ്സും" ഉൾപ്പെടുന്നു.

തത്ഫലമായി, നിർവചനം ഇപ്പോഴും ചൂടായ വിവാദത്തിന് വിഷയമാണ്. വിശാലമായ ആധിപത്യം പുലർത്തുകയും, ആക്ഷേപരീതിയിലുള്ള വ്യംഗ്യാർത്ഥം ഉള്ള ആ പദത്തെ പലരും എതിർക്കുന്നു, സാംസ്കാരിക അസ്‌പഷ്‌ടഭാഷണം വിപരീതാർത്ഥത്തിൽ ഉപയോഗിച്ചു, ഒരു ഹാക്കർ ആയി സ്വയം തിരിച്ചറിയു കയും ചെയ്യുന്നവർ ഉൾപ്പെടെ. സമീപകാലത്ത് കൂടുതൽ വ്യത്യസ്തമായ ഇതര പദങ്ങൾ ഉപയോഗിച്ച് പല വക്താക്കളും സോഫ്റ്റ് വെയറിലും ഹാർഡ് വെയറി ലുമുള്ള സുരക്ഷ പിഴവുകളെ മുതലാക്കുന്ന കുറ്റവാളികളെയും മറ്റുള്ളവരെയും വിവക്ഷിക്കുന്നു. മറ്റുള്ളവർ സാധാരണ ജനകീയ ഉപയോഗത്തെ പിന്തുടരുന്നതിന് മുൻഗണന നൽകുന്നുണ്ട്. പൊതുജനങ്ങളിൽ ഈ രൂപകൽപന വളരെ സങ്കീർണ്ണവും ആശയക്കുഴപ്പത്തിലാകുമെന്നും വാദിക്കുന്നു. വിവാദം തുടരുമ്പോഴും ഒരു ന്യൂന പക്ഷം ഈ രണ്ട് സൂചനകളിലും ഈ പദം ഉപയോഗിക്കുന്നുണ്ട്, ഏത് സാഹചര്യ ത്തിൽ ഉദ്ദേശിച്ചാണ് എന്ന് അത് വ്യക്തമാക്കുന്നു (അല്ലെങ്കിൽ അവ്യക്തമായവയെ വിട്ടേക്കുക).

എന്നിരുന്നാലും,നെഗറ്റീവ് നിർവചനം പ്രസിദ്ധീകരിക്കപ്പെടുന്നതിന് നിരവധി വർഷ ങ്ങൾക്ക് മുമ്പ് ഹാക്കറുടെ നല്ല നിർവചനം വ്യാപകമായി ഉപയോഗിച്ചിരുന്നു, അതിനാൽ "ഹാക്കർ" ഒരു പ്രമാണവാക്യം മാത്രമായി കാണപ്പെടാം, കമ്പ്യൂട്ടിംഗ് കമ്മ്യൂണിറ്റിയിലെ അംഗങ്ങളായി സാങ്കേതിക അവബോധം ഉപയോഗപ്പെടുത്തുന്ന 
വരെ തിരിച്ചറിയുകയും (പ്രതേകിച്ച് നുഴഞ്ഞുകയറുന്ന അർത്ഥത്തെ എതിർക്കുന്നു), അതേസമയം, സോഫ്റ്റ് വെയർ വ്യവസായ നിർമ്മാതാക്കളുടെ വ്യത്യസ്ത അഭിപ്രായം മൂലം സോഫ്റ്റ് വെയർ ഡിസൈനറമ്മാർ ഹാക്കർമാരായി അറിയ പ്പെടാൻ പാടില്ല, കാരണം പല വ്യവസായങ്ങളിലും ഈ വാക്ക് നെഗറ്റീവ് അർത്ഥത്തിലാണ് കാണുന്നത്.

ഒരു സാധ്യമായ ഇടത്തരം ഗ്രൗണ്ട് പൊസിഷൻ നിർദ്ദേശിക്കപ്പെടുന്നത്, വ്യത്യസ്തമായ കാരണങ്ങളാൽ ഹാക്കർ ഉപയോഗിക്കുന്ന വൈദഗ്ദ്ധ്യവും ഉപകരണങ്ങളും ശേഖരിക്കുന്നതിന് "ഹാക്കിംഗ്" എന്ന നിരീക്ഷണം അടിസ്ഥാനമാക്കിയുള്ളതാണ്. ലോക്ക് നിർമ്മിക്കുന്നതുമായി ബന്ധപ്പെട്ടിട്ടുള്ള സമാനത, പ്രത്യേകിച്ചും ലോക്ക് അഴിക്കുന്നതിൽ,നല്ലതിനോ തിന്മയ്ക്കോ വേണ്ടി ഉപയോഗിക്കാവുന്ന ഒരു വൈദഗ്ദ്ധ്യം ആണ്. ഈ താരതമ്യത്തിന്റെ പോരായ്മ സ്ക്രിപ്റ്റ് കിഡ്ഡീസിനെ ഉൾപ്പെടുത്തലാണ്. "ഹാക്കർ" എന്ന പ്രചാരത്തിലുള്ള ഉപയോഗത്തിൽ, ഒരു അടിസ്ഥാന വൈദഗ്ദ്ധ്യവും അറിവില്ലായ്മയും ഉണ്ടായിരുന്നില്ലെങ്കിലും.

ചില സമയങ്ങളിൽ, "ഹാക്കർ" എന്നത് "അസാധാരണവും അനന്യവുമായ വ്യക്തിത്വമുള്ളയാൾ" എന്നതിന് സമാനമായി ഉപയോഗിക്കുന്നു: "ഒരു യഥാർത്ഥ ഹാക്കർ ഒരു സമൂഹ ജീവി അല്ല. അവൻ രാത്രി മുഴുവൻ തങ്ങാൻ ഇഷ്ടപ്പെടുന്ന ഒരു വ്യക്തിയാണ്, അദ്ദേഹവും യന്ത്രവും വിദ്വേഷം വളർത്തുന്ന ബന്ധത്തിൽ ... അവർ ബുദ്ധിപരമായി പെരുമാറുന്ന കുട്ടികൾ തന്നെയാണെങ്കിലും പരമ്പരാഗത ലക്ഷ്യങ്ങളിൽ താല്പര്യമില്ല [...] ഇത് പരിഹാസത്തിന്റെ ഒരു പദവും ആത്യന്തിക പ്രശംസയും കൂടിയാണ്. "

ഫ്രെഡ് ഷാപിറോ കരുതുന്നത് "ഹാക്കർമാരുടെ പൊതുവായ സിദ്ധാന്തം യഥാർത്ഥത്തിൽ ഒരു നിർവികാര പദവും ക്ഷുദ്രക സങ്കൽപ്പങ്ങളും ആയിരുന്നു, പിൽക്കാലത്ത് കുടിലത നിറഞ്ഞതായിരുന്നു ആ വാക്ക്." 1963 ൽ എംഐടിയിൽ ക്ഷുദ്രകരമായ വ്യംഗ്യാർത്ഥം ഉണ്ടായിരുന്നതായി അദ്ദേഹം കണ്ടെത്തി (എം.ഐ.ടി വിദ്യാർത്ഥി പത്രമായ ദി ടെക് ഉദ്ധരിച്ചുകൊണ്ട്), അക്കാലത്ത് ടെലിഫോൺ ശൃംഖലയുടെ അനധികൃത ഉപയോക്താക്കളെ പരാമർശിച്ചു, ഇന്നത്തെ കമ്പ്യൂട്ടർ സെക്യൂരിറ്റി ഹാക്കർ ഉപഘടകങ്ങൾ വികസിപ്പിച്ച പ്രെരേക്കർ (ടെലികമ്യൂണിക്കേഷൻ സംവിധാനങ്ങളിലേക്കുള്ള പ്രവേശനം, പ്രത്യേകിച്ച് സൗജന്യ കോളുകൾ ലഭിക്കുന്നതിന്.) പ്രസ്ഥാനങ്ങൾ.

1960 കളിൽ മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജി (എംഐടി) ടെക്ക് മോഡൽ റയിൽ റോഡ് ക്ലബ് (TMRC), എം.ഐ.ടി. ആർട്ടിഫിഷ്യൽ ഇൻറലിജൻസ് ലബോറട്ടറി എന്നിവയിൽ നിന്നും ഉൽസാഹികളായ കമ്പ്യൂട്ടർ പ്രോഗ്രാമർമാരേയും സിസ്റ്റം ഡിസൈനർമാരുടേയും ഒരു സമൂഹത്തിൽ നിന്നും ഹാക്കർ സംസ്കാരം രൂപപ്പെട്ടു. ഹോബിയയിസ്റ്റ് ഹോം കമ്പ്യൂട്ടിംഗ് കമ്മ്യൂണിറ്റിയിലേക്ക് ആശയം വികസിപ്പിച്ചു, 1970 കളുടെ അവസാനത്തിൽ ഹാർഡ് വെയറിൽ ശ്രദ്ധകേന്ദ്രീകരിച്ചു (ഉദാഹരണത്തിന്, ഹോംബ്രൂ കമ്പ്യൂട്ടർ ക്ലബ്ബ്) 1980 കളിലും 1990 കളിലും സോഫ്റ്റ് വെയറിലും മറ്റും (വീഡിയോ ഗെയിമുകൾ, സോഫ്റ്റ് വെയർ ക്രാക്കിംഗ്, ഡെമോസിൻ). പിന്നീട് ആർട്ട്, ലൈഫ് ഹാക്കിംഗ് തുടങ്ങിയ നിരവധി പുതിയ നിർവ്വചനങ്ങളുണ്ടായി.

ഹാക്കർമാർ കമ്പ്യൂട്ടറുകളിലേക്കും നെറ്റ് വർക്കുകളിലേക്കും കടന്നുവരാൻ ശ്രമിക്കുന്നതിന്റെ സാധ്യതകൾ എന്ന നിലയിൽ നാലു പ്രാഥമിക ഉദ്ദേശ്യങ്ങൾ മുന്നോട്ടുവച്ചിട്ടുണ്ട്. ആദ്യം, ക്രെഡിറ്റ് കാർഡ് നമ്പറുകൾ മോഷ്ടിക്കുന്നതോ ബാങ്കിംഗ് സംവിധാനങ്ങൾ കൈകാര്യം ചെയ്യുന്നതോ ആയ പ്രത്യേക ഉദ്ദേശത്തോടെയുള്ള ഹാക്കിങ് സംവിധാനങ്ങൾ ഹാക്കർക്ക് ഒരു ക്രിമിനൽ സാമ്പത്തിക നേട്ടമുണ്ടാകും. രണ്ടാമതായി, നിരവധി ഹാക്കർമാർ അവരുടെ പ്രശസ്തി വർദ്ധിപ്പിക്കും, ഹാക്കർ ഉപസംസ്കാരത്തിനുള്ളിൽ, അവർ നിർവ്വചിച്ച വെബ്സൈറ്റുകൾ ഉപേക്ഷിക്കുകയോ അല്ലെങ്കിൽ വികൃതമാക്കുകയോ ചെയ്യും, വേറെ ചില തെളിവുകൾ അവർ ഒരു പ്രത്യേക ഹാക്കിൽ ഉൾപ്പെട്ടിട്ടുണ്ടെന്നതിന് തെളിവാണ്. മൂന്നാമതായി, കോർപ്പറേറ്റ് ചാരസംഘടന കമ്പോളത്തിനുള്ളിൽ നിന്ന് മോഷ്ടിച്ചോ അല്ലെങ്കിൽ ഉപയോഗപ്പെടുത്താൻ സാധിക്കുന്ന ഉല്പന്നങ്ങളോ സേവനങ്ങളോ സംബന്ധിച്ച വിവരങ്ങൾ ഏറ്റെടുക്കുന്നതിന് കമ്പനികളെ അനുവദിക്കുന്നു. നാലാമതായി, സ്റ്റേറ്റ് സ്പോൺസേർഡ് ആക്രമണങ്ങൾ സൈബർസ്പേസ്, അല്ലെങ്കിൽ, നടത്തിയിട്ടുള്ള യുദ്ധസമയത്തെ രഹസ്യാന്വേഷണ ശേഖരണ ഓപ്ഷനുകൾ രാഷ്ട്രങ്ങൾ നൽകുന്നു. 

പ്രോഗ്രാമറുടെ ഉപസംസ്ക്കാരവും കംപ്യൂട്ടർ സെക്യൂരിറ്റി ഹാക്കറും തമ്മിലുള്ള പ്രധാന അടിസ്ഥാന വ്യത്യാസം ഇവരുടെ സവിശേഷമായ വേർപിരിയൽ ചരിത്രമാണ്. എന്നിരുന്നാലും, 1970 കളുടെ ആരംഭത്തിൽ ആദ്യകാല ഫ്രീക്കിംങ്ങിന് (phreaking) വളരെയധികം അതിക്രമിക്കലുകൾ നിലവിലുണ്ടെന്ന് ജാർഗൺ ഫയൽ റിപ്പോർട്ട് ചെയ്യുന്നു. എം.ഐ.ടി സ്റ്റുഡൻറ് പേപ്പറിലെ ദ ടെക്കിൽ നിന്നുള്ള ഒരു ലേഖനം ഈ സന്ദർഭത്തിൽ ഹാക്കർ എന്ന പദം ഉപയോഗിച്ചിരുന്നു, ഇതിനകം തന്നെ 1963 ൽ ഫോണിന്റെ സിസ്റ്റം ഉപയോഗിച്ച് കുഴപ്പിക്കുന്ന ആളിനെക്കുറിച്ചുള്ള അതിന്റെ ആക്ഷേപരീതിയിലുള്ള അർത്ഥത്തിൽ.

റെയ്മണ്ട് പറയുന്നപ്രകാരം, പ്രോഗ്രാമർ ഉപസംസ്ക്കാരത്തിൽ നിന്നുള്ള ഹാക്കർമാർ സാധാരണയായി തുറന്ന് പ്രവർത്തിക്കുകയും അവരുടെ യഥാർത്ഥ പേര് ഉപയോഗിക്കുകയും ചെയ്യുന്നു, കമ്പ്യൂട്ടർ സുരക്ഷ ഹാക്കറന്മാരും രഹസ്യസ്വഭാവമുള്ള ഗ്രൂപ്പുകളും വ്യക്തിത്വം മറയ്ക്കുകയും പകരം അപരനാമങ്ങൾ തിരഞ്ഞെടുക്കുന്നു. കൂടാതെ, അവരുടെ പ്രവർത്തനങ്ങൾ ഏറെക്കുറെ വ്യത്യാസപ്പെട്ടിരിക്കുന്നു. നിലവിലുള്ള പുതിയ അടിസ്ഥാന സൗകര്യങ്ങൾ മെച്ചപ്പെടുത്തുന്നതിനുള്ള മുൻഗണന (പ്രത്യേകിച്ച്, അവർ പ്രവർത്തിക്കുന്ന സോഫ്റ്റ് വെയർ സാഹചര്യം), സുരക്ഷാ നടപടികൾ ഒഴിവാക്കാനുള്ള പൊതുവായ നിയമം, ശക്തമായും ഊന്നിപ്പറയുന്നു. വിജ്ഞാനം ഫലപ്രദമായി ഉപയോഗിക്കേണ്ടത് (ഇത് സുരക്ഷാ ബഗ്ഗുകൾ പരിഹരിക്കാനും റിപ്പോർട്ടുചെയ്യാനും സഹായിക്കാനും കഴിയും, അല്ലെങ്കിൽ ചൂഷണ കാരണങ്ങൾ) ദ്വിതീയമായ കാര്യമാണ്. ഈ കാഴ്ച്ചകളിൽ ഏറ്റവും വ്യക്തമായ വ്യത്യാസം എംഐടി(MIT)ഹാക്കർമാരുടെ ഇൻകോമ്പീറ്റബിൾ(ഒരു കമ്പ്യൂട്ടറിൽ ഉപയോഗിക്കുന്ന പ്രോഗ്രാം വേറൊരു കമ്പ്യൂട്ടറിൽ പ്രവർത്തിപ്പിക്കാൻ സാധിക്കാതെ വരുന്നത്‌) ടൈംഷെയറിങ്ങ് സിസ്റ്റത്തിന്റെ രൂപകൽപ്പനയിൽ, മനഃപൂർവ്വമായ ഏതെങ്കിലും സുരക്ഷാ മുൻകരുതലുകളില്ല എന്നതാണ്.

ചില സൂക്ഷ്മമായ അതിക്രമിക്കലുകൾ (overlaps) ഉണ്ട്, എന്നിരുന്നാലും, കമ്പ്യൂട്ടർ സുരക്ഷയെ കുറിച്ചുള്ള അടിസ്ഥാന അറിവ് ഹാക്കർമാരുടെ പ്രോഗ്രാമർ ഉപ വിഭാഗക്കാരിൽ സാധാരണമാണ്. ഉദാഹരണത്തിന്, കെൻ തോംപ്സൺ 1983 ട്യൂറിംങ്ങ് അവാർഡ് പ്രഭാഷണത്തിൽ പറഞ്ഞു, യുണിക്സ് "ലോഗിൻ" കമാൻഡിന് കോഡ് ചേർക്കാൻ കഴിയുകയും, ഗൂഡഭാഷയിൽ ചെയ്ത രഹസ്യവാക്ക് അല്ലെങ്കിൽ ഒരു പ്രത്യേക രഹസ്യവാക്ക് സ്വീകരിക്കാവുന്നതാണ്, ഇപ്പോഴത്തെ പാസ്സ് വേഡ് ഉപയോഗിച്ച് സിസ്റ്റത്തിലേക്ക് ഒരു ബാക്ക്ഡോർ വഴി പ്രവേശിക്കുവാൻ അനുവദിക്കുന്നു. തന്റെ ഈ കണ്ടുപിടിത്തത്തിന് "ട്രോജൻ കുതിര" എന്ന് പേരിട്ടു. കൂടാതെ, തോംസൺ വാദിച്ചു, റോഗ് കോഡ് നിർമ്മിക്കാൻ സി കമ്പൈലർ തന്നെ പരിഷ്ക്കരിക്കാൻ കഴിയും, പരിഷ്ക്കരണത്തെ കൂടുതൽ ബുദ്ധിമുട്ടാക്കി മാറ്റാനും സി കമ്പൈലർ പരിഷ്കരിച്ചിട്ടുണ്ട്. കമ്പൈലർ തന്നെ കമ്പൈലറിൽ നിന്ന് സൃഷ്ടിച്ച ഒരു പ്രോഗ്രാം ആയതിനാൽ, പുതിയ കമ്പൈലർ പ്രോഗ്രാമിൽ ട്രോജൻ ഹോഴ്സ് ഓട്ടോമാറ്റിക്കായി ഇൻസ്റ്റാൾ ചെയ്യാവുന്നതാണ്, പുതിയ കംപൈലറിന്റെ ഉറവിടത്തിലേക്ക് തിരിച്ചറിയാൻ കഴിയാത്ത മാറ്റവും ഇല്ലാതെ. എന്നാൽ, തോംപ്സൺ കർശനമായി കമ്പ്യൂട്ടർ സുരക്ഷാ ഹാക്കർമാരിൽ നിന്ന് തന്നെ നിരാകരിച്ചു: "ഹാക്കർമാരെ കൈകാര്യം ചെയ്യുന്ന പത്രങ്ങളെ വിമർശിക്കാൻ ഞാൻ ആഗ്രഹിക്കുന്നു, 414 സംഘം, ദാൾട്ടൺ സംഘം മുതലായവ. ഈ കുട്ടികൾ ചെയ്യുന്ന പ്രവൃത്തികൾ നശീകരണപ്രവർത്തനങ്ങളാണ്... പ്രതിനിധിസഭയുടെ മുന്നിൽ ഞാൻ സാക്ഷ്യപ്പെടുത്തുന്നു. അവരുടെ പ്രവൃത്തികളുടെ ഗൗരവം അവർ പൂർണമായി അറിയുന്നില്ലെന്നത് വ്യക്തമാണ്."

ഹാക്കർമാരുടെ പ്രോഗ്രാമർ ഉപസംസ്ക്കാരം, സുരക്ഷാ സംവിധാനങ്ങളെ ദ്വിതീയ ഉപായം കൊണ്ട് മറികടക്കാൻ ശ്രമിക്കുന്നു. യഥാർത്ഥ ജോലി ചെയ്യുന്ന വഴിയിൽ 
ഉള്ള പ്രായോഗിക തടസ്സങ്ങൾ നേരിടുന്നതിന് നിയമാനുസൃതമായി പ്രവർത്തിക്കുന്നു.
പ്രത്യേക രൂപങ്ങളിൽ, അത് നാടകീയമായ വിവേകത്തിന്റെ ഒരു ഉല്ലാസ പ്രകടനമായിരിക്കും. എന്നിരുന്നാലും, അത്തരം പ്രവർത്തനങ്ങളിൽ വ്യവസ്ഥാപിതവും പ്രാഥമികവുമായ ഇടപെടൽ ഹാക്കർമാരുടെ പ്രോഗ്രാമർ ഉപസംസ്ക്കാരത്തിന്റെ യഥാർത്ഥ താൽപ്പര്യങ്ങളിൽ ഒന്നുമല്ല. അതിന്റെ യഥാർത്ഥ പ്രവർത്തനങ്ങളിൽ ഇതിന് പ്രാധാന്യമില്ല. മറ്റൊരു വ്യത്യാസമാണ്, ചരിത്രപരമായി, ഹാക്കർമാരുടെ പ്രോഗ്രാമർ ഉപ വിഭാഗങ്ങളിലെ അംഗങ്ങൾ അക്കാദമിക് സ്ഥാപനങ്ങളിൽ പ്രവർത്തിക്കുകയും അവിടെ കമ്പ്യൂട്ടിംഗ് പരിസ്ഥിതി ഉപയോഗിക്കുകയും ചെയ്തു എന്നതാണ്. ഇതിനു വിപരീതമായി, മൂലരൂപ കമ്പ്യൂട്ടർ സുരക്ഷാ ഹാക്കർ ഒരു ഹോം കമ്പ്യൂട്ടറിലേക്കും ഒരു മോഡം മാത്രമായും പ്രവേശിക്കുകയും ചെയ്തിരുന്നു. എന്നിരുന്നാലും, 1990 കളുടെ മധ്യം മുതൽ, യുണിക്സ് പോലുള്ള ഓപ്പറേറ്റിങ് സിസ്റ്റങ്ങൾ പ്രവർത്തിപ്പിക്കുന്നതും കുറഞ്ഞ ചെലവിൽ ഇൻറർനെറ്റ് ഹോം ആക്സസിനുള്ളതുമായ കമ്പ്യൂട്ടർ ഉപയോഗിച്ച്, അക്കാദമിക് ലോകത്തിനു പുറത്തുനിന്നുള്ള അനേകം ആളുകൾ ഹാക്കിംഗ് പ്രോഗ്രാമർ ഉപവിഭാഗങ്ങൾ ഉപകരിച്ചു.

1980 കളുടെ മധ്യത്തോടെ, ആശയങ്ങളിലും അംഗങ്ങളിലും ചില ഓവർലാപ്പുകൾ ഉണ്ട്. ഏറ്റവും പ്രമുഖമായ കേസ് റോബർട്ട് ടി. മോറിസ് ആണ്, എംഐടി-എഐ(MIT-AI)യുടെ ഉപയോക്താവായിരുന്നു മോറിസ് വോമിന്റെ (morris worm) രചയിതാവ്. അതുകൊണ്ട് തന്നെ ജാർഗോൻ ഫയൽ അദ്ദേഹത്തെ വിളിക്കുന്നത് "മണ്ടത്തരം കാണിച്ച യഥാർത്ഥ ഹാക്കർ" എന്നാണ്. എന്നിരുന്നാലും, പ്രോഗ്രാമർ ഉപവിഭാഗത്തിലെ അംഗങ്ങൾ ഈ ഓവർലാപ്പുകളിൽ നിന്ന് വേർപെടുത്തി താഴോട്ട് നോക്കുന്ന ഒരു പ്രവണതയുണ്ട്. ക്രാക്കേഴ്സിനെ പോലുള്ള കമ്പ്യൂട്ടർ സുരക്ഷാ ഉപവിഭാഗത്തെ അവർ സാധാരണയായി അവഹേളനപരമായി പരാമർശിക്കുകയും, ഇത്തരം പ്രവർത്തനങ്ങൾ ഉൾക്കൊള്ളുന്ന ഹാക്കറിന്റെ ഏതെങ്കിലും നിർവചനം സ്വീകരിക്കാൻ വിസമ്മതിക്കുന്നു. കമ്പ്യൂട്ടർ സുരക്ഷ ഹാക്കിംഗ് ഉപവിഭാഗം, മറുവശത്ത്, രണ്ടു ഉപഘടകങ്ങൾ തമ്മിൽ കർക്കശമായി വേർതിരിച്ചു കാണിക്കുന്നില്ല, പല അംഗങ്ങളുള്ളവരും അവരോടൊപ്പം പൊതുവായി ഉണ്ടെന്ന് സമ്മതിക്കുക, രാഷ്ട്രീയ സാമൂഹിക ലക്ഷ്യങ്ങൾ, സാങ്കേതികവിദ്യയെ പറ്റി പഠിക്കാനുള്ള സ്നേഹം ഉണ്ട്. ബ്ലാക്ക് ഹാറ്റ് ഹാക്കർമാരുടെ സ്ഥാനത്ത് സ്ക്രിപ്റ്റ് കിഡ്ഡീസ് അവരുടെ വിഭാഗങ്ങൾ ക്രാക്കർ എന്ന പദ ഉപയോഗം നിയന്ത്രിക്കുന്നു.

എല്ലാ മൂന്ന് ഉപഘടകങ്ങൾക്കും ഹാർഡ് വെയർ പരിഷ്ക്കരണങ്ങളുമായി ബന്ധമുണ്ട്. നെറ്റ് വർക്ക് ഹാക്കിങ്ങിന്റെ ആദ്യകാലങ്ങളിൽ, ഫ്രീക്കുകൾ (Phreaks) നീല ബോക്സുകളും വിവിധ രൂപങ്ങളും കെട്ടിപ്പടുക്കുകയായിരുന്നു. ഹാക്കർമാരുടെ പ്രോഗ്രാമർ ഉപവിഭാഗത്തിൽ നിരവധി ഹാർഡ് വെയർ ഹാക്കുകളെക്കുറിച്ചുള്ള കഥകൾ ഉണ്ട്, എംഐടി(MIT)യുടെ എഐ(AI)ലാബിൽ പിഡിപി -10 കമ്പ്യൂട്ടറിൽ ഘടിപ്പിച്ചിരിക്കുന്ന നിഗൂഢമായ 'മാജിക്' സ്വിച്ച്, ഓഫാക്കിയപ്പോൾ കമ്പ്യൂട്ടർ തകർന്നു. 
ആദ്യകാല വിനോദതൽപ്പര ഹാക്കർമാർ അവരുടെ നിർമ്മാണ കിറ്റുകളിൽ നിന്ന് ഹോം കമ്പ്യൂട്ടറുകൾ നിർമ്മിച്ചു. എന്നിരുന്നാലും, ഈ പ്രവർത്തനങ്ങളെല്ലാം 1980 കളിൽ നിർജ്ജീവാവസ്ഥയിലായി, ഡിജിറ്റൽ നിയന്ത്രിത സ്വിച്ച് ബോർഡിലേക്ക് ഫോൺ നെറ്റ് വർക്ക് സ്വിച്ചുചെയ്തിരിക്കുമ്പോൾ, മോഡമുകളുള്ള റിമോട്ട് കമ്പ്യൂട്ടറുകൾ ഡയൽ ചെയ്യുന്നതിനായി നെറ്റ് വർക്ക് ഹാക്കിംഗ് മാറുന്നു, മുൻകൂട്ടി കൂട്ടിച്ചേർത്ത ചെലവുകുറഞ്ഞ കമ്പ്യൂട്ടറുകൾ ലഭ്യമാകുമ്പോൾ, അക്കാദമിക് സ്ഥാപനങ്ങൾ ഒരു കൂട്ടം ഉൽപാദനശേഷിയുള്ള വർക്ക്സ്റ്റേഷൻ കമ്പ്യൂട്ടറുകൾ കേന്ദ്ര ടൈം ഷെയറിംഗ് സംവിധാനം ഉപയോഗിക്കുന്നതിനുപകരം ശാസ്ത്രജ്ഞർക്ക് നൽകാൻ തുടങ്ങി. ഇന്ന് വ്യാപകമായ ഹാർഡ് വെയർ പരിഷ്കാരങ്ങൾക്ക് മാത്രമാണ് കേസ് മോഡിങ്.

പ്രോഗ്രാമർമാരുടെയും കമ്പ്യൂട്ടർ സുരക്ഷ ഹാക്കർ ഉപവിഭാഗത്തിന്റെയും ഏറ്റുമുട്ടൽ 1980 കളിൽ സംഭവിച്ചു, കമ്പ്യൂട്ടർ സുരക്ഷാ ഹാക്കർമാരുടെ ഒരു കൂട്ടം, ചൗസ് കംപ്യൂട്ടർ ക്ലബുമായി സഹകരിച്ച് (ഈ പ്രവർത്തനങ്ങളിൽ ഏതെങ്കിലും തരത്തിലുള്ള അറിവ് അവഗണിച്ച്), അമേരിക്കൻ സൈനിക സംഘടനകളുടെയും അക്കാദമിക് സ്ഥാപനങ്ങളുടെയും കമ്പ്യൂട്ടറുകളിൽ കടന്നു പ്രവർത്തിച്ചു. ഈ മെഷീനുകളിൽ നിന്നുള്ള വിവരങ്ങൾ സോവിയറ്റ് രഹസ്യ സേവനത്തിലേയ്ക്ക് വിറ്റിരുന്നു, അവരിൽ ഒരാൾ തന്റെ മയക്കുമരുന്നിന്റെ ഉപയോഗത്തിനായി ഫണ്ട് നൽകി. ക്ലിഫോർഡ് സ്റ്റോൾ എന്നയാൾ കേസ് തീർപ്പാക്കി, ഒരു സിസ്റ്റം അഡ്മിനിസ്ട്രേറ്ററായി ജോലി ചെയ്യുന്ന ഒരു ശാസ്ത്രജ്ഞൻ ആക്രമണങ്ങളിൽ നിന്ന് വ്യതിചലിക്കാനും മറ്റുമുള്ളവരുടെ സഹായം തേടാനും വഴികൾ കണ്ടെത്തി. 23 എന്ന ജർമൻ ചിത്രം സാങ്കൽപ്പിക മൂലകങ്ങളുമായി, ആക്രമണകാരിയുടെ വീക്ഷണകോണിലൂടെയുള്ള സംഭവങ്ങൾ കാണിക്കുന്നു. സ്റ്റോൾ തന്റെ പുസ്തകം ദി കുക്കൂസ് എഗ് ആൻഡ് ടി ടിവി ഡോക്യുമെൻററി ദി കെജിബി, ദി കംപ്യൂട്ടർ ആൻഡ് മീ എന്നീ പുസ്തകങ്ങളിൽ വേറൊരു കാഴ്ചപ്പാടിൽ വിവരിക്കുന്നുണ്ട്.
എറിക് എസ് റെയ്മണ്ടിന്റെ അഭിപ്രായത്തിൽ, 'ഹാക്കർ', 'ക്രാക്കർ' എന്നിവ തമ്മിലുള്ള വ്യത്യാസം വളരെ നന്നായി ചിത്രീകരിക്കുന്നു. സ്റ്റോൾ തന്നെത്താൻ തന്നെ ചിത്രീകരിക്കുന്നത് ഇപ്രകാരമാണ്, അദ്ദേഹത്തിന്റെ പ്രിയതമയായ മാർത്തയും അദ്ദേഹത്തിന്റെ ബെർക്കിലെ സുഹൃത്തുക്കളും ഇൻറർനെറ്റ് പെയിൻറും ഹാക്കർമാരും അവരുടെ ചുറ്റുമുള്ള ആളുകളും ജീവിക്കാൻ ഇഷ്ടപ്പെടുന്നതെങ്ങനെ, അവർ എങ്ങനെ ചിന്തിക്കുന്നുവെന്നതിന്റെ ഒരു അത്ഭുതകരമായ ചിത്രം.

ഹാക്കർമാരുടെ പ്രവർത്തന രീതിയേയും ലക്ഷ്യത്തേയും അനുസരിച്ച് പലതായി തരംതിരിക്കാം.

കമ്പ്യൂട്ടർ ശൃംഖലകളുടെ സുരക്ഷിതത്വത്തിനു വേണ്ടി വൈറസുകളും നുഴഞ്ഞുകയറ്റക്കാരും കടന്നുവരാൻ സാധ്യതയുള്ള വിള്ളലുകൾ കണ്ടെത്തുകയും അവ തടയുവാൻ ആവശ്യമായ നടപടികൾ കൈക്കൊള്ളുകയും ചെയ്യുന്ന ഹാക്കർമാരെ വൈറ്റ്‌ഹാറ്റ് ഹാക്കർ (White Hat Hacker) അല്ലെങ്കിൽ എത്തിക്കൽ ഹാക്കർ (Ethical Hacker) എന്നു വിളിക്കുന്നു

ഒരു കമ്പ്യൂട്ടറിൽ നിന്ന് മററു കമ്പ്യൂട്ടറുകളിലേക്ക് അനുവാദമില്ലാതെ നുഴഞ്ഞുകയറുകയോ, മറ്റുള്ളവരുടെ വിവരങ്ങൾ മോഷ്ടിക്കുകയോ ചെയ്യുന്നവരാണ് ബ്ലാക്ക്ഹാറ്റ് ഹാക്കർമാർ (Black Hat Hackers). ക്രാക്കർമാർ (Crackers) എന്നും ഇവർ അറിയപ്പെടുന്നു. എത്തിക്കൽ ഹാക്കിങ്ങിന്റെ വിപരീതമാണ്‌ ഇത്. ബ്ലാക്ക്‌ഹാറ്റ് ഹാക്കിങ്ങ് നടത്തുന്നത് രാഷ്ട്രീയപരമായ കാരണങ്ങളാലോ, ധനത്തിനോ, വെറും തമാശയ്ക്കോ ഒക്കെ ആകാം. അനുവാദമില്ലാതെ നുഴഞ്ഞുകയറാനായി ബ്ലാക്ക്ഹാറ്റ് ഹാക്കർമാർ അനേകം ടൂളുകൾ ഉപയോഗിക്കാറും സൃഷ്ടിക്കാറുമുണ്ട്. ഒപ്പം വൈറസുകൾ സൃഷ്ടിച്ചു വിടുകയും ചെയ്യുന്നു. എഫ്പിന്ഗർ, ഹുയിസ്, എൻസ് ലുക്ക്അപ്പ് എന്നിവ ഹാക്കിംഗ് ടൂളുകൾക്ക് ഉദാഹരണങ്ങളാണ്‌.

ഗ്രേ ഹാറ്റ് ഹാക്കർമാർ എന്ന് പറയുന്നത് വൈറ്റ് ഹാറ്റ്‌,ബ്ലാക്ക് ഹാറ്റ്‌ ഹാക്കർ എന്നിവ കൂടിച്ചേർന്ന ചേർന്ന സ്വാഭാവക്കാരായിരിക്കും. ഇവർ നെറ്റ്വർക്കുകളെ ബ്ലാക്ക് ഹാക്കർമാരിൽ നിന്ന് സംരക്ഷിക്കുന്നതിനായി ആക്രമണവും പ്രത്യാക്രമണവും നടത്തും. ഇതിനെയാണു ഗ്രേ ഹാറ്റ് ഹാക്കിംഗ് (Grey Hat Hacking) എന്നു പറയുക. അക്രമി ആരെന്നറിയാതെ നടത്തുന്ന ഇത്തരം ആക്രമണ പ്രത്യാക്രമണത്തിനു മുൻപുള്ള പരിക്ഷണത്തെ പെനിട്രേഷൻ ടെസ്ട് (Penetration Test) എന്നു പറയുന്നു.



</doc>
<doc id="137839" url="https://ml.wikipedia.org/wiki?curid=137839" title="പാലാ കെ.എം. മാത്യു">
പാലാ കെ.എം. മാത്യു

കേരളത്തിലെ കോൺഗ്രസ് നേതാവും ഇടുക്കി മുൻ എം.പിയും, എഴുത്തുകാരനുമായിരുന്നു പാലാ കെ.എം മാത്യു (1927-2010). പൊതുപ്രവർത്തകൻ, പത്രപ്രവർത്തകൻ എന്നീ നിലകളിലും പ്രശസ്തനാണ് ഇദ്ദേഹം. 1986ലും 1991ലും ഇദ്ദേഹം ഇടുക്കി എം. പി. ആയി ലോക്‌സഭയിലെത്തി. 2010 ഡിസംബർ 22-ന് അന്തരിച്ചു. മീനച്ചിലാറിൻ തീരത്തു നിന്ന് എന്ന പേരിലുള്ള ആത്മകഥ പ്രസിദ്ധീകരിക്കാനിരിക്കെയായിരുന്നു അന്ത്യം.

കോട്ടയം ജില്ലയിലെ പാലായിൽ മത്തായി ചാണ്ടി കിഴക്കയിലിന്റെയും, മറിയാമ്മ വട്ടമറ്റം പിരിയമ്മാക്കലിന്റെയും, മകനായി 1927 ജനുവരി 11 ന് ജനിച്ചു. 2010 ഡിസംബർ 22 ന് വാർദ്ധക്യസഹജമായ അസുഖം മൂലം കോട്ടയത്തുള്ള വസതിയിൽ അന്തരിച്ചു. സംസ്കാരം 23 ന് വൈകീട്ട് 3.30ന് കോട്ടയം ലൂർദ്ദ് പള്ളി സെമിത്തേരിയിൽ നടത്തി.

തൃശിനാപ്പിള്ളി സെന്റ്. ജോസഫ്‌സ് കോളേജിൽ എം.എ, ബി.എൽ എന്നിവയും മദ്രാസിലെയും എറണാകുളത്തെയും ലോ കോളേജുകളിൽ നിയമപഠനവും പൂർത്തിയാക്കി.



ഭാര്യ: മേരിയമ്മ, മക്കൾ: ജോഷി മാത്യു, സോമു മാത്യു, പ്രൊഫ.കെ.എം. ജോർജ്, ലിറ്റി മാത്യു, ടോണി മാത്യു, ഡോ. ലാലി മാത്യു, ഡോ. ലിജി മാത്യു. കെ.എം. ചാണ്ടി സഹോദരനാണ്.

ഇദ്ദേഹത്തിന്റെ പേരിൽ 2011 മുതൽ പാലാ കെ.എം. മാത്യു ഫൗണ്ടേഷൻ ഏർപ്പെടുത്തിയ ബാലസാഹിത്യപുരസ്‌കാരം നൽകാനാരംഭിച്ചു. 25,000 രൂപയാണ് പുരസ്കാരത്തുക.


</doc>
<doc id="137848" url="https://ml.wikipedia.org/wiki?curid=137848" title="തൃക്കുന്ന് മഹാദേവക്ഷേത്രം">
തൃക്കുന്ന് മഹാദേവക്ഷേത്രം

തൃശ്ശൂർ ജില്ലയിൽ കാഞ്ഞാണിയിലാണ് തൃക്കുന്ന് മഹാദേവക്ഷേത്രം സ്ഥിതിചെയ്യുന്നത്. കിഴക്കു ദർശനമാണ് ഇവിടെ പ്രതിഷ്ഠ. 108 ശിവക്ഷേത്രങ്ങളിൽ ഒന്നായ തൃക്കുന്ന് ശിവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു.

ചെറിയ കുന്നിൽ മുകളിലാണ് തൃക്കുന്ന് ക്ഷേത്രം സ്ഥിതിചെയ്യുന്നത്. അതുമൂലമാണ് ആ പേരുവന്നത്. കാഞ്ഞാണി ജംഗ്ഷനരുകിലായി തൃപ്രയാർ റൂട്ടിലാണ് ഈ ക്ഷേത്രം. നാലമ്പലത്തോടുകൂടിയ വട്ട ശ്രീകോവിലും നമസ്കാര മണ്ഡപവും പണിതീർത്തിട്ടുണ്ട്. കേരള തനിമ വിളിച്ചോതുന്നതക്കവണ്ണമാണ് ക്ഷേത്ര നിർമ്മാണം നടത്തിയിരിക്കുന്നത്.

ശിവക്ഷേത്രത്തിനു മുന്വശത്തായി വലിയയൊരു ക്ഷേത്രക്കുളം പണിതീർത്തിട്ടുണ്ട്. ഈ ക്ഷേത്രക്കുളത്തിനു തെക്കുവശത്തുചേർന്നാണ് വിഷ്ണുക്ഷേത്രം സ്ഥിതിചെയ്യുന്നത്. 


ശിവക്ഷേത്രത്തിനു തെക്കു വശം ചേർന്ന് പ്രധാനക്ഷേത്രമായിട്ടാണ് വിഷ്ണുക്ഷേത്രവും പണിതീർത്തിരിക്കുന്നത്. നാലമ്പലവും നമസ്കാര മണ്ഡപവും ഇവിടെ ഭംഗിയായി പണിതീർത്തിരിക്കുന്നു. ചതുര ശ്രീകോവിലിനുള്ളിലായി മഹാവിഷ്ണു പ്രതിഷ്ഠ, പടിഞ്ഞാറ് ദർശനം നൽകുന്നു.


തൃശ്ശൂർ - വാടാനപ്പള്ളി റൂട്ടിൽ നഗരത്തിൽനിന്നും 12 കിലോമീറ്റർ തെക്കുപടിഞ്ഞാറുമാറി സ്ഥിതിചെയ്യുന്ന കാഞ്ഞാണി ജംഗ്ഷനടുത്താണ് ക്ഷേത്രം സ്ഥിതിചെയ്യുന്നത്. മണലൂർ ഗ്രാമപഞ്ചായത്തിലാണ് ക്ഷേത്രം.


</doc>
<doc id="137854" url="https://ml.wikipedia.org/wiki?curid=137854" title="ചെറുവത്തൂർ മഹാദേവക്ഷേത്രം">
ചെറുവത്തൂർ മഹാദേവക്ഷേത്രം

തൃശ്ശൂർ ജില്ലയിൽ കുന്നംകുളം ടൗണിലാണ് ശ്രീ ചെറുവത്തൂർ മഹാദേവക്ഷേത്രം സ്ഥിതിചെയ്യുന്നത്. കിഴക്കു ദർശനമാണ് ഇവിടെ പ്രതിഷ്ഠ. 108 ശിവക്ഷേത്രങ്ങളിൽ ഒന്നായ ഈ മഹാദേവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. ചെറുവത്തൂർ ഗ്രാമം കാസർകോട് ആണങ്കിലും ചെറുവത്തൂർ മഹാദേവക്ഷേത്രം തൃശ്ശൂർ ജില്ലയിലാണ് എന്നുള്ളത് ക്ഷേത്രേശന്റെ പ്രതിഷ്ഠ മുൻപ് കാസർകോടാവാനാണ് സാധ്യത എന്നു കരുതുന്നു. അവിടെ നിന്നും പിന്നീട് കുന്നംകുളത്തിനടുത്ത് മാറ്റി പ്രതിഷ്ഠിച്ചതാവാം.

കുന്നംകുളം ടൗണിലാണ് ഈ ക്ഷേത്രം സ്ഥിതിചെയ്യുന്നത്. പകുതി പൂർത്തിയായ നാലംബലവും ബലിക്കല്ലും വട്ട ശ്രീകോവിലും നമസ്കാര മണ്ഡപവും പണിതീർത്തിട്ടുണ്ട്. ശിവക്ഷേത്രത്തിനു മുൻ വശത്തായി കുളം പണിതീർത്തിട്ടുണ്ട്. ഈ ക്ഷേത്രക്കുളത്തിനു ദർശനം കൊടുത്ത് ക്ഷേത്രേശനെ പ്രതിഷ്ഠിച്ചിരിക്കുന്നത്. ചെറിയ നംസ്കാര മണ്ഡപത്തിന് വലിയ പ്രത്യേകതകൾ ഒന്നും തന്നെ യില്ല.


കുന്നം കുളം ബസ്സ്റ്റാൻഡിൽ നിന്നും അര കിലോമീറ്റർ ദൂരെ കുറ്റിപ്പുറം റോഡരുകിലാണ് ക്ഷേത്രം സ്ഥിതിചെയ്യുന്നത്


</doc>
<doc id="137856" url="https://ml.wikipedia.org/wiki?curid=137856" title="ഉമ്മു സൽമ">
ഉമ്മു സൽമ

ഉമ്മു സൽമ (Arabic: أم سلمة‎) എന്നറിയപ്പെടുന്ന ഹിന്ദ് ബിൻ‌ത് അബി ഉമയ്യ (Arabic: هند بنت أبي أمية‎ ; english: Umm Salama Hind bint Abi Umayya ) ഇസ്‌ലാമിക പ്രവാചകനായ മുഹമ്മദിന്റെ ഭാര്യമാരിൽ ഒരാളാണ്. അവരുടെ ജീവിതകാലം ക്രിസ്തുവർഷം 580 മുതൽ 680 വരെ ആയിരുന്നു. നബിയുടെ ഭാര്യമാരിൽ ഏറ്റവും അവസാനം മരണപ്പെടുന്നത് ഉമ്മു സൽമയാണ്. അവരെ ആദ്യം വിവാഹം കഴിച്ചിരുന്നത് സ്വഹാബിയായ അബ്ദുല്ല ഇബ്ൻ അബ്ദുൽ അസദ് ആയിരുന്നു. ഉമ്മു സൽമയെപ്പോലെ ആദ്യം ഇസ്‌ലാം സ്വീകരിച്ചവരിൽ ഒരാളായ അബ്ദുല്ല ഉഹ്ദ് യുദ്ധത്തിലേറ്റ മുറിവിനെത്തുടർന്ന് മരണമടയുമ്പോൾ അവർക്ക് നാല് ചെറിയ കുട്ടികളാണ് ഉണ്ടായിരുന്നത്. മദീനയിൽ മറ്റ് ബന്ധുക്കളൊന്നും ഇല്ലാതിരുന്ന അവരെ ആ അവസരത്തിൽ സഹായിച്ചത് അൻസാറുകളും മുഹാജിറുകളും ആയിരുന്നു. ഉമ്മു സൽമയുടെ ഇദ്ദാകാലം അവസാനിച്ചപ്പോൾ അബൂബക്കറും ഉമറും അവരെ വിവാഹം ചെയ്യാൻ തയ്യാറായെങ്കിലും അവർ ആ ആലോചനകൾ നിരസിക്കുകയാണുണ്ടായത്. പിന്നീട് നബി അവരെ വിവാഹം ചെയ്യാൻ തയ്യാറാവുകയും അവർ അത് അംഗീകരിക്കുകയും ചെയ്തു. 


</doc>
<doc id="137857" url="https://ml.wikipedia.org/wiki?curid=137857" title="ജുവൈരിയ്യ">
ജുവൈരിയ്യ

ജുവൈരിയ്യ ബിന്ത് അൽ ഹാരിത് (Arabic: جويرية بنت الحارث‎ , english: Juwayriya bint al-Harith ജനനം. 608) ഇസ്‌ലാമിക പ്രവാചകനായ മുഹമ്മദിന്റെ ഭാര്യമാരിൽ ഒരാളായിരുന്നു. ബനൂ മുസ്തലിക് ഗോത്രനേതാവയ അൽ ഹാരിത് ഇബ്നു അബിദിരാർ ആയിരുന്നു അവരുടെ പിതാവ്. മുസ്‌ലിംകളുംബനൂ മുസ്തലിക് ഗോത്രവും തമ്മിലുണ്ടായ യുദ്ധത്തിൽ മുസ്‌ലിംകൾ വിജയിച്ച്പ്പോൾ യുദ്ധത്തടവുകാരുടെ കൂട്ടത്തിൽ ഉൾപ്പെട്ടിരുന്ന ജുവൈരിയ്യയുടെ ആദ്യ ഭർത്താവ് മുസ്തഫ ഇബ്നു സഫ്‌വാൻ ആ യുദ്ധത്തിൽ മരണപ്പെട്ടിരുന്നു. മുഹമ്മദിന്റെ അനുയായിയായിരുന്ന താബിത് ഇബ്നു ഗൈസിന്റെ യുദ്ധമുതൽ വിഹിതത്തിൽ ഉൾപ്പെട്ടിരുന്ന അവർക്ക് ഉന്നതകുലജാതയായിരുന്നതിനാൽ ഒരു അടിമയുടെ ജീവിതം നയിക്കുക എന്നത് ആലോചിക്കാൻ പോലും കഴിയുമായിരുന്നില്ല. അതിനാൽ അവർ നേരിട്ട് നബിയോട് മോചനത്തിനപേക്ഷിക്കുകയും അദ്ദേഹം അത് അംഗീകരിക്കുകയും ചെയ്തു. അതിനെത്തുടർന്നാണ് നബി അവരെ വിവാഹം കഴിക്കുന്നത്. 


</doc>
<doc id="137858" url="https://ml.wikipedia.org/wiki?curid=137858" title="ലിംഗരാജ ക്ഷേത്രം">
ലിംഗരാജ ക്ഷേത്രം

ഒഡീഷാ സംസ്ഥാനത്തിന്റെ തലസ്ഥാനമായ ഭുവനേശ്വറിൽ സ്ഥിതി ചെയ്യുന്ന പുരാതനമായ ഒരു ശിവ ക്ഷേത്രമാണ് ലിംഗരാജ ക്ഷേത്രം.ഭുവനേശ്വറിൽ ഇപ്പോൾ നിലവിലുള്ളതിൽ ഏറ്റവും വലിയ ക്ഷേത്രമാണിത്. 
കലിംഗ വാസ്തു വിദ്യയുടെ മകുടോദാഹരണമായ ഈ ക്ഷേത്രത്തിന് ആയിരത്തിൽ പരം വർഷങ്ങളുടെ പഴക്കമാണ് കണക്കാക്കുന്നത്. എന്നാൽ ക്രിസ്തുവർഷം ആറാം നൂറ്റാണ്ടിൽ തന്നെ ഇവിടെ ക്ഷേത്രം നിലനിന്നിരുന്നു എന്ന് ഏഴാം നൂറ്റാണ്ടിൽ എഴുതപ്പെട്ട ചില സംസ്കൃത ഗ്രന്ഥങ്ങളിൽ പറയുന്നുണ്ട്. പിന്നീട് സോമവംശജനായ യയാതി കേസരി എന്ന രാജാവ് ക്ഷേത്രം പുതുക്കി പണിയുകയാണുണ്ടായത് . ഈ രാജാവിനെ ക്കുറിച്ച് കൂടുതൽ വിവരങ്ങൾ ലഭ്യമല്ല. ഇദ്ദേഹത്തിന്റെ സാമ്രാജ്യം അതി ബൃഹത്തായിരുന്നു എന്നും ജയ്പൂർ ആയിരുന്നു ആദ്യ തലസ്ഥാനം എന്നും പറയപ്പെടുന്നു. പിന്നീട് ഭുവനേശ്വറിലേയ്ക്കു തലസ്ഥാനം മാറ്റുകയാണ് ചെയ്തത്. ഈ പ്രദേശത്തെകുറിച്ച് ബ്രഹ്മ പുരാണത്തിൽ പരാമർശമുണ്ട്. ഇവിടം പണ്ട് എകാംര ദേശം എന്നാണ് അറിയപ്പെട്ടിരുന്നത്. 

ക്ഷേത്രത്തിന് ഏകദേശം 55 മീറ്ററോളം ഉയരമുണ്ട്. പതിനഞ്ച് കിലോമീറ്ററോളം അകലെ നിന്നും ക്ഷേത്ര ഗോപുരം കാണാനാകും. ഇതിന്റെ മുകൾ ഭാഗത്ത് കല്ലുകൾ പ്രത്യേക രീതിയിൽ വെട്ടി നിർമിച്ചിരിക്കുന്നു . ഗോപുരത്തിന്റെ ഈ പ്രത്യേകത കാരണം ക്ഷേത്രത്തിന് കൂടുതൽ ഉയരം ഉള്ളതായി തോന്നും. പ്രധാന ക്ഷേത്രത്തിന് ചുറ്റും നൂറ്റി അൻപതോളം ഉപദേവ ക്ഷേത്രങ്ങളുണ്ട്. ഇതിൽ ഒട്ടുമിക്ക ഹിന്ദു ദേവീ ദേവന്മാരുടെയും വിഗ്രഹങ്ങൾ പൂജിക്കപ്പെടുന്നു.എന്നാൽ ചില ഉപക്ഷേത്രങ്ങൾ പൂജയൊന്നുമില്ലാതെ തകർന്നു കിടക്കുകയാണ്. ഈ ക്ഷേത്ര സമുച്ചയത്തെ നാല് ഭാഗങ്ങളായി തിരിക്കാം. പ്രധാന ക്ഷേത്രം, യജ്ഞ ശാല, ഭോഗ മണ്ഡപം, നാട്യ ശാല അഥവാ നടന മന്ദിരം എന്നിവയാണവ. ഇതിൽ പ്രധാന ക്ഷേത്രത്തിനുള്ളിലാണു ഗർഭഗൃഹം അഥവാ ശ്രീകോവിൽ സ്ഥിതി ചെയ്യുന്നത്.ശ്രീകോവിലിനുള്ളിൽ ശിവന്റെയും വിഷ്ണുവിന്റെയും പ്രതിഷ്ഠകളുണ്ട്. വിഷ്ണു വിഗ്രഹം സാളഗ്രാമ ശിലയിലാണ് നിർമിച്ചിരിക്കുന്നത്. ഇതിനോട് ചേർന്ന് ശിവലിംഗം സ്ഥിതി ചെയ്യുന്നു. ഇവിടുത്തെ ശിവലിംഗം സ്വയംഭൂ ആണെന്ന് വിശ്വസിക്കപെടുന്നു.പ്രതിഷ്ഠയിൽ എല്ലാ ദിവസവും പാൽ, ജലം, ഭാംഗ് എന്നിവ കൊണ്ട് ധാര നടത്തുന്നു. ശിവനെയും വിഷ്ണുവിനെയും കൂടാതെ ഗണപതി, സുബ്രമണ്യൻ പാർവതീ ദേവി എന്നിവരുടെ പ്രതിഷ്ഠകളും കാണാനാകും .ഇവിടെ ശൈവ മതത്തോടൊപ്പം വൈഷ്ണവ മതവും ശക്തമായിരുന്നു. ഇവിടെ ക്ഷേത്ര നിർമ്മാണം നടക്കുമ്പോൾ പുരി ജഗന്നാഥ ക്ഷേത്രത്തിലെ വിഗ്രഹം വളരാൻ തുടങ്ങിയെന്നും ഇത് ലിംഗരാജ ക്ഷേത്രത്തിൽ വിഷ്ണു ചൈതന്യം ഉണ്ടെന്നുള്ളതിനു തെളിവാണെന്നും ഐതിഹ്യമുണ്ട്. ഇവിടുത്തെ സങ്കല്പം "ഹരിഹര" എന്നാണു അറിയപ്പെടുന്നത്. അതായത് ഹരനോടൊപ്പം (ശിവൻ) ഹരിയെയും ആരാധിക്കുന്നു (വിഷ്ണു).ഇവിടെയുള്ള ക്ഷേത്രങ്ങളിൽ സാധാരണയായി പൂജിക്കപ്പെടുന്ന ദേവന്റെ ആയുധമാണ് ക്ഷേത്ര ഗോപുരത്തിൽ പ്രത്ഷ്ടിക്കുക പതിവ്. എന്നാൽ ലിംഗരാജ ക്ഷേത്രത്തിൽ "ശ്രീരാമന്റെ അമ്പ്‌" ആണ് ഗോപുരത്തിന് മുകളിൽ കാണുന്നത്.ക്ഷേത്രത്തിന്റെ കിഴക്ക് ഭാഗത്തുള്ള പ്രവേശന കവാടം സിംഹദ്വാരം എന്നറിയപ്പെടുന്നു. ഇവിടെ ദ്വാര പാലകരായി രണ്ടു സിംഹങ്ങളുടെ ശില്പങ്ങൾ കാണാം. ഈ പ്രദേശത്തുള്ള മിക്കവാറും എല്ലാ ക്ഷേത്രങ്ങളിലും സമാനമായ ക്ഷേത്ര പാലക സങ്കൽപം കാണാവുന്നതാണ്. ക്ഷേത്ര വാതിലിന്റെ ഒരു പകുതിയിൽ ത്രിശൂലവും മറു പകുതിയിൽ സുദർശന ചക്രവും ഉണ്ട്. ഇവിടെ പണ്ട് ദേവദാസി സമ്പ്രദായം നില നിന്നിരുന്നു എന്നതിനു തെളിവായി ഇവിടെയുള്ള നടന മന്ദിരം ചൂണ്ടി കാണിക്കപെടുന്നു. ഇവിടെ ദേവദാസികളുടെ നൃത്തം അരങ്ങേറിയിരുന്നതായി ഇവിടെ നിന്നും കണ്ടെടുക്കപ്പെട്ട ചില സംസ്കൃത ഗ്രന്ഥങ്ങളിൽ കാണുന്നു.

ഈ ക്ഷേത്രവുമായി ബന്ധപ്പെട്ട ഐതിഹ്യം ഇപ്രകാരമാണ്: പരമശിവൻ ഒരിക്കൽ തന്റെ ശക്തിയുപയോഗിച്ച് ഈ പ്രദേശത്ത് ഒരു തടാകം നിർമിച്ചു. ശിവനിൽ നിന്നും ഇതിന്റെ ഭംഗി കേട്ടറിഞ്ഞ ദേവി പാർവതി ഒരു "ഗോപാലിക"യുടെ വേഷത്തിൽ ഇവിടം കാണാൻ ഇറങ്ങി . തടാകത്തിന്റെയും കാനനത്തിന്റെയും ഭംഗി കണ്ടു നടക്കവേ, സ്വയംഭൂവായ ഒരു ശിവ ലിംഗത്തിൽ പശുക്കൾ തങ്ങളുടെ മുലകൾ ചുരത്തി പാലഭിഷേകം ചെയ്യുന്നത് ദേവി കാണുകയും ഉടനെ അവിടെയിരുന്നു ശിവനെ പൂജിക്കുകയും ചെയ്തു. അപ്പോൾ ആ വഴി വന്ന കൃത്തി വാസസന്മാർ എന്ന അസുരന്മാർ പാർവതീ ദേവിയെ കണ്ടു മുട്ടുകയും ദേവിയോട് തങ്ങളെ വിവാഹം കഴിക്കണമെന്ന് അഭ്യർഥിക്കുകയും ചെയ്തു. അസുരന്മാരെ ഏതെങ്കിലും ഉപായം കൊണ്ടല്ലാതെ നിഗ്രഹിക്കാൻ കഴിയില്ലെന്ന് മനസ്സിലാക്കിയ ദേവി അവരെ വിവാഹം കഴിക്കാൻ തയ്യാറാണെന്ന് അറിയിച്ചു. അതിനു മുന്പ് തനിക്ക് നിങ്ങളിൽ ആരാണ് കൂടുതൽ ശക്തിയുള്ളവൻ എന്ന് അറിയണമെന്നും ആ ആളെ മാത്രമേ വിവാഹം കഴിക്കൂ എന്നും അറിയിച്ചു. തന്നെ തോളിൽ എടുത്ത് ഏറെ നേരം നടക്കാൻ ശേഷിയുള്ളവൻ മത്സരത്തിൽ വിജയിക്കുമെന്നും ദേവി പറഞ്ഞു. അങ്ങനെ പറഞ്ഞു കൊണ്ട് പാർവതീ ദേവി അസുരന്മാരുടെ തോളിൽ ചാടി കയറി. ദേവിയുടെ ഭാരം താങ്ങാൻ വയ്യാതെ അസുരന്മാർ രണ്ടും മരിച്ചു വീണു.ഇങ്ങനെ അസുരന്മാരെ നിഗ്രഹിച്ച പാർവ്വതി ദേവി ഭുവനേശ്വരി ആയി ഇവിടെ ശിവ ലിംഗ ത്തോടൊപ്പം ഉപവിഷ്ഠയായി.
ലിംഗരാജ ക്ഷേത്രത്തിലേക്കുള്ള പ്രവേശനം ഹിന്ദുക്കൾക്കായി മാത്രം പരിമിതപ്പെടുത്തിയിരിക്കുന്നു. എന്നാൽ അന്യ മതസ്ഥർക്ക് പുറത്തു നിന്ന് ക്ഷേത്രം വീക്ഷിക്കുവാൻ മതിലിനു വെളിയിലായി ഒരു നിരീക്ഷണ കേന്ദ്രം ഉണ്ട്. ക്ഷേത്രത്തിലെ ചില ഭാഗങ്ങൾ അല്പമൊക്കെ നശിച്ചു എങ്കിലും പുനർ നിർമ്മാണ പ്രവൃത്തികൾ നടക്കുന്നുണ്ട്.

http://www.templenet.com/Orissa/lingaraja.html
http://www.orissatourism.gov.in/new/lingaraj.html


</doc>
<doc id="137859" url="https://ml.wikipedia.org/wiki?curid=137859" title="നളചരിതം">
നളചരിതം

ആട്ടക്കഥാ സാഹിത്യത്തിൽ എന്തുകൊണ്ടും പ്രഥമസ്ഥാനത്തിന് അർഹമായ കൃതി എന്ന് നിരൂപകർ വാഴ്ത്തുന്ന കൃതിയാണ് ഉണ്ണായിവാരിയരുടെ നളചരിതം. ഇതു നാലുദിവസം കൊണ്ട് ആടത്തക്കവണ്ണമാണ് കവി രൂപപ്പെടുത്തിയിട്ടുള്ളത്. മനോഹരമായ ഒരു ദൃശ്യകാവ്യത്തിന്റെയും ശ്രാവ്യകാവ്യത്തിന്റെയും ഗുണഗണങ്ങളെല്ലാം ഇതിൽ പരിലസിക്കുന്നുണ്ട്. മലയാളസാഹിത്യം ആകമാനം പരിശോധിച്ചാലും നളചരിതത്തിന് ഏറ്റവും സമുന്നതമായ സ്ഥാനമാണുള്ളത്. അത് സർവ ലക്ഷണ സമ്പന്നമായ ഒരു സംസ്കൃത നാടകത്തിനു സമമാണെന്ന് പണ്ഡിതന്മാർ അഭിപ്രായപ്പെടുന്നു. മലയാളത്തിലെ ശാകുന്തളം എന്ന പ്രശംസയും അതിനു ലഭിച്ചിട്ടുണ്ട്. പഞ്ചസന്ധികളുടെ അഭിസംയോഗത്തിലും, രസങ്ങളുടെ അംഗാങ്ഗിഭാവസ്ഫുരണത്തിലും നളചരിതത്തോടു കിടനില്ക്കുന്ന മറ്റൊരാട്ടക്കഥയില്ല.

ഉണ്ണായിവാര്യരുടെ നളചരിതത്തെ യാഥാസ്ഥിതികരും ഉത്പതിഷ്ണുക്കളുമായ എല്ലാ നിരൂപകന്മാരും ഒന്നുപോലെ പുകഴ്ത്തുന്നു. കവന നൈപുണിയും കലാമർമജ്ഞതയും, ജീവിത തത്ത്വാവബോധവും, നിരീക്ഷണപാടവവും സമഞ്ജസമായി സമ്മേളിച്ചിട്ടുള്ള ഒരു കൃതിയാണത്. പഠിപ്പിക്കുന്തോറും പുതിയ ആശയങ്ങളും, നവനവോല്ലേഖകല്പനകളും, മനുഷ്യ സ്വഭാവവൈചിത്യ്രങ്ങളും, ജീവിതത്തിന്റെ ഗതിവിഗതികളും ഒന്നോടൊന്നു പൊന്തിപ്പൊന്തി വന്ന് സഹൃദയരെ ആനന്ദലഹരിയിൽ ആ കൃതി ആറാടിക്കുന്നു. വായിച്ചു രസിക്കാനും, കണ്ടുരസിക്കാനും, കേട്ടുരസിക്കാനും പറ്റിയ ഒരാട്ടക്കഥയെന്ന നിലയിലും അത് ഉയർന്നുനിൽക്കുന്നു. സംഗീതം, സാഹിത്യം, അഭിനയം എന്നീ മൂന്നു കലകളുടെ സൗന്ദര്യവും സ്വാരസ്യവും ഹൃദയാവർജകതയും അതിൽ ഒത്തിണങ്ങിയിട്ടുണ്ട്.

കഥകളിക്കാർക്കെന്നല്ല, തിരുവാതിരക്കളിക്കാർക്കും പാടാൻ അത്യന്തം ഉതകുന്ന പദങ്ങൾ നളചരിതത്തിൽ ധാരാളമുണ്ട്. അതിലെ പ്രാസഭംഗിയും താളഭംഗിയും സംഗീതത്തിന്റെ മാറ്റുകൂട്ടുന്നു. സാഹിത്യത്തിന്റെ ഏതു മാനദണ്ഡമനുസരിച്ചു നോക്കിയാലും നളചരിതം ഒന്നാം കിടയിൽത്തന്നെ ശോഭിക്കുന്നു. ശൃംഗാരാദി നവരസങ്ങളും ഭക്തിവാത്സല്യാദി ഭാവങ്ങളും സന്ദർഭോചിതമായി കൂട്ടിയിണക്കിയിട്ടുള്ളത് ഈ കഥയുടെ രസാഭിനയയോഗ്യതയെ വർധിപ്പിക്കുന്നു. വേഷവൈവിധ്യം കൊണ്ട് ഈ ദൃശ്യകാവ്യത്തെ സുന്ദരമാക്കുവാനും കവിശ്രദ്ധിച്ചിട്ടുണ്ട്. നൃത്തം, നൃത്യം, നാട്യം, ആങ്ഗികം, സാത്വികം, ആഹാര്യം എന്നിങ്ങനെ അഭിനയത്തിന്റെ എല്ലാ ഘടകങ്ങളും ഇതിൽ സമന്വയിച്ചിരിക്കുന്നു. സാത്വികാഭിനയത്തിന് കൂടുതൽ പ്രാധാന്യം കൊടുത്തിട്ടുണ്ട്. വാചികത്തിനു പകരമാണു സംഗീതം.

അനാവശ്യമായ ഒരു രംഗംപോലും ഈ കഥയിലില്ല. യുദ്ധം, വധം മുതലായവയെയും ഒഴിവാക്കിയിട്ടുണ്ട്. ആദ്യന്തം രസപുഷ്ടി വരുത്തുവാനാണ് കവിയുടെ ശ്രമം.

മഹാഭാരതം വനപർവത്തിൽ 52 മുതൽ 79 വരെയുള്ള 28 അധ്യായങ്ങളിലായി വ്യാപിച്ചുകിടക്കുന്ന കഥാഭാഗമായ "നളോപാഖ്യാന"ത്തെ അവലംബിച്ചാണ് വാരിയർ ആട്ടക്കഥയെഴുതിയിട്ടുള്ളത്. മൂലകഥയിൽ നിന്ന് വലിയ വ്യത്യാസമൊന്നും ഉണ്ണായി തന്റെ കഥയിൽ വരുത്തിയിട്ടില്ല. അല്പം ചില സ്ഥലങ്ങളിൽ ചില നിസ്സാര വ്യതിയാനങ്ങൾ വരുത്തിയിട്ടുള്ളത് ഒരു ദൃശ്യകാവ്യമെന്ന നിലയിൽ തന്റെ കൃതിയെ മോടിപിടിപ്പിക്കാനാണ്. അതിൽ വേണ്ടത്ര ഔചിത്യവും അദ്ദേഹം ദീക്ഷിക്കുന്നുണ്ട്. ഒന്നാം ദിവസത്തെ കഥയെ സംബന്ധിച്ചിടത്തോളം ശ്രീഹർഷന്റെ നൈഷധീയ ചരിതം മഹാകാവ്യത്തെയാണ് വാരിയർ പല സ്ഥലത്തും അനുകരിച്ചിരിക്കുന്നത്.

മഹാഭാരതത്തിൽ വനപർവ്വത്തിൽ വനവാസക്കാലത്ത് കഷ്ടപ്പെടുന്ന പാണ്ഡവരെ കണ്ട്‌, ബൃഹദശ്വൻ എന്ന മുനി സമാശ്വസിപ്പിക്കാനായി പറഞ്ഞുകൊടുക്കുന്ന കഥയാണ് നളോപാഖ്യാനം. ഇക്കഥയെ അധികരിച്ച് നൈഷധീയചരിതം (നൈഷധം മഹാകാവ്യം) എന്ന് പേരായി സംസ്കൃതത്തിൽ ശ്രീഹർഷൻ എഴുതിയ ഒരു ഉത്തമകാവ്യം ഉണ്ട്. നൈഷധീയചരിതത്തെ അനുകരിച്ചാണ് ഉണ്ണായി വാര്യർ “നളചരിതം” ആട്ടക്കഥ എഴുതിയത്.

കലിബാധ അകറ്റാൻ നളൻ, ദമയന്തി, ഋതുപർണ്ണൻ, കാർക്കോടകൻ എന്നിവരുടെ കഥകൾ കേട്ടാൽ മതി എന്ന് മഹാഭാരതത്തിൽ നളോപാഖ്യാനത്തിന്റെ സാരാംശത്തിൽ പറയുന്നു.

പാത്രസൃഷ്ടിയിലും കഥാഘടനയിലും സംഭാഷണ നിബന്ധനയിലും മനോവ്യാപാര പ്രതിപാദനത്തിലുമാണ് ഉണ്ണായിയുടെ പാടവം സവിശേഷം നിഴലിക്കുന്നത്. ഒരു നാടകകവിയുടെ സകലവിധ കഴിവുകളോടും കൂടി അദ്ദേഹം ഓരോ കഥാപാത്രത്തെയും അവതരിപ്പിക്കുന്നു. തിരഞ്ഞെടുത്തിരിക്കുന്ന കഥാസന്ദർഭങ്ങളെല്ലാം തികഞ്ഞ നാടകീയ ഭംഗിയെ ആവാഹിക്കയും ചെയ്യുന്നു. പാത്ര സൃഷ്ടിയിൽ ഉണ്ണായിക്കു സമന്മാരായ ഇതര കഥകളി ഗ്രന്ഥകാരന്മാർ ഇല്ലതന്നെ. നായികാനായകന്മാർ മുതൽ നിസ്സാര കഥാപാത്രങ്ങൾ വരെ എല്ലാവർക്കും അദ്ദേഹം മിഴിവു വരുത്തിയിട്ടുണ്ട്. അവർക്ക് കഥയോടു ഗാഢബന്ധമുണ്ട്. കഥാഗതിയിൽ നിർണായകമായ പങ്കുമുണ്ട്. കഥ പ്രതിനിധാനം ചെയ്യുന്ന സമഗ്രമായ ധാർമിക ജീവിതത്തിലെ സങ്കീർണസ്വഭാവങ്ങൾ ഉൾക്കൊള്ളുന്ന വ്യക്തികൾ എന്ന നിലയിലും, കഥയുടെ വിവിധഘട്ടങ്ങളിൽ ഒളിവിതറുന്ന തേജഃ പുഞ്ജങ്ങൾ എന്ന നിലയിലും അവർക്ക് ബാഹ്യമായും ആന്തരമായും കഥയോട് അഭേദ്യമായ അടുപ്പമുണ്ട്.

വാരിയരുടെ ഭാഷാരീതിയും ഒന്നു പ്രത്യേകമാണ്. സംസ്കൃതവും മലയാളവും യഥേഷ്ടം അദ്ദേഹം കൂട്ടിയിണക്കുന്നു. അവയ്ക്കുതമ്മിൽ ഭേദമേ കല്പിക്കുന്നില്ല. അനാവശ്യമായി, നിരർഥകമായി, ഒരു പദവും അദ്ദേഹം പ്രയോഗിക്കുന്നില്ല. ശബ്ദസൌന്ദര്യത്തിനും അർഥ നിഷ്കർഷയ്ക്കും നളചരിതകാരൻ തുല്യ പ്രാധാന്യം നൽകുന്നു.





</doc>
<doc id="137860" url="https://ml.wikipedia.org/wiki?curid=137860" title="മാരാരിക്കുളം വടക്ക് ഗ്രാമപഞ്ചായത്ത്">
മാരാരിക്കുളം വടക്ക് ഗ്രാമപഞ്ചായത്ത്

ജില്ല : ആലപ്പുഴ
ബ്ളോക്ക് : കഞ്ഞിക്കുഴി
വിസ്തീർണ്ണം : 16.97
വാർഡുകളുടെ എണ്ണം : 18
ജനസംഖ്യ : 26883
പുരുഷൻമാർ : 13326
സ്ത്രീകൾ : 13557
ജനസാന്ദ്രത : 1584
സ്ത്രീ : പുരുഷ അനുപാതം : 1017
മൊത്തം സാക്ഷരത : 94
സാക്ഷരത (പുരുഷൻമാർ) : 97
സാക്ഷരത (സ്ത്രീകൾ) : 92
Source : Census data 2001




</doc>
<doc id="137862" url="https://ml.wikipedia.org/wiki?curid=137862" title="തപാൽ">
തപാൽ

കത്തുകളും മറ്റു ചെറിയ ഉരുപ്പടികളും ദൂരസ്ഥലങ്ങളിലേക്കെത്തിക്കാൻ നടപ്പാക്കിയ സംവിധാനമാണ് തപാൽ.

ചരിത്രാതീതകാലം മുതൽ തന്നെ വാർത്താവിനിമയത്തിന് ഭരണസംവിധാനങ്ങൾ പ്രത്യേക പരിഗണണ നൽകിപ്പോന്നിരുന്നു. വിളിച്ചുപറഞ്ഞും ചെണ്ടകൊട്ടിയറിച്ചും വാർത്തകൾ എത്തിച്ചുകൊടുത്തിരുന്ന പഴയകാലത്ത് തിരക്കുള്ള പൊതുവഴികളുടെ ഓരത്ത് ശിലാഫലകങ്ങൾ തയ്യാറാക്കിയും ഇക്കാര്യം സാധിച്ചു പോന്നു. പിന്നീട് പക്ഷികളേയും മൃഗങ്ങളേയും ഇതിനുപയോഗിക്കുകയുണ്ടായി. വാർത്താവിനിമയോപാധികൾ സംഘടിതമായും സാമാന്യജനങ്ങൾക്കു ഉപയോഗപ്പെടുന്ന മട്ടിലും രൂപപ്പെട്ടതോടെയാണു നാം ഇന്നു കാണുന്ന തപാൽ സംവിധാനം ഉടലെടുക്കുന്നത്. രാജ്യാന്തര തപാൽ യൂണിയന്റെ ആഹ്വാനപ്രകാരം ഒക്ടോബർ 9 ലോകമെങ്ങും തപാൽ ദിനമായി ആചരിക്കുന്നു.



</doc>
<doc id="137866" url="https://ml.wikipedia.org/wiki?curid=137866" title="റം‌ല">
റം‌ല

ഇസ്‌ലാമിക പ്രവാചകനായിരുന്ന മുഹമ്മദിന്റെ ഭാര്യമാരിൽ ഒരാളും അബൂ സുഫ്‌യാന്റെ മകളും ആയ റംല ബിൻത് അബി സുഫ്‌യാന്റെ (അറബിക്: رملة بنت أبي سفيان ; English:Ramlah bint Abi Sufyan) ജനനം 589-ലും മരണം 666-ലും ആയിരുന്നു. ഖുറൈഷുകളുടെ നേതാവായിരുന്ന അബൂ സുഫ്‌യാൻ നബിയുടെ ജീവിതകാലത്തിൽ വലിയൊരു ഭാഗം അദ്ദേഹത്തിന്റെ പ്രബലനായ എതിരാളിയായിരുന്നു. 
നബിയുടെ മറ്റൊരു ഭാര്യയായ സൈനബ് ബിൻത് ജഹ്ഷിന്റെ സഹോദരനും ആദ്യം ഇസ്‌ലാം സ്വീകരിച്ചവരിൽ ഒരാളുമായ ഉബൈദ് അബ്ദുള്ള ഇബ്നു ജഹ്ഷ് ആയിരുന്നു റം‌ലയുടെ ആദ്യ ഭർത്താവ്. ഖുറൈഷുകളുടെ ഉപദ്രവം ഭയന്ന് ഭർത്താവായ ഉബൈദിനോടൊപ്പം അബിസീനിയ(എത്യോപ്യ)യിലേക്ക് പാലായനം ചെയ്ത റം‌ല അവിടെ വെച്ച് ഹബീബക്ക് ജന്മം നൽകി.പിന്നീട് ക്രിസ്തുമതം സ്വീകരിച്ച ഉബൈദ് അബ്ദുള്ള ഇബ്നു ജഹ്ഷ് റം‌ലയേയും അതിനുവേണ്ടി നിർബന്ധിച്ചെങ്കിലും അവർ വഴങ്ങിയില്ല.അത് അവരുടെ വിവാഹമോചനത്തിന് കാരണമായെങ്കിലും അവർ ഉബൈദിന്റെ മരണം വരെ അബിസീനിയ വിട്ടിരുന്നില്ല. റംലയുടെ ഈ പരിതാപാവസ്ഥയിൽ നിന്നും അവരെ രക്ഷിക്കാൻ തീരുമാനിച്ച മുഹമ്മദ് ദൂതൻ മുഖേന തന്റെ വിവാഹാലോചന അറിയിക്കുകയും റംലയുടെ സമ്മതം ലഭിച്ചതിനെത്തുടർന്ന് അവരെ വിവാഹം കഴിക്കുകയും ചെയ്തു.

ഉമയ്യദ് ഭരകൂടത്തിലെ ഖലീഫയും തന്റെ സഹോദരനുമായ മുആവിയ ഒന്നാമന്റെ ഭരണകാലത്താണ് അവർ മരണമടയുന്നത്. ജന്നത്തുൽ ബക്കീഅ്ലാണ് നബിയുടെ മറ്റ് ഭാര്യമാരോടൊപ്പം റം‌ലയും അന്ത്യവിശ്രമം കൊള്ളുന്നത്.


</doc>
<doc id="137867" url="https://ml.wikipedia.org/wiki?curid=137867" title="യേശുവും മിശിഹൈക പ്രവചനങ്ങളും">
യേശുവും മിശിഹൈക പ്രവചനങ്ങളും

യേശുവിൽ നിവ്രത്തിയായ നിരവധി പ്രവചങ്ങൾ ക്രിസ്ത്യാനികൾ യേശുവാണ് തന്റെ ജനത്തെ പാപത്തിൽ നിന്ന് രക്ഷിക്കാൻ യഹോവ അയച്ച മിശിഹാ എന്ന് സമർത്ഥിക്കാൻ ചൂണ്ടികാണിക്കുന്നു. ബൈബിളിന്റെ പഴയ നിയമത്തിൽ കാണപ്പെടുന്ന നിരവധി പ്രവാചക പുസ്തകങ്ങൾ മിശിഹായിലേക്ക് വിരൽചുണ്ടുന്നു. യേശുവാണ് മിശിഹാ എന്ന് യഹൂദർ വിശ്വസിക്കുന്നില്ല. മിശിഹാ തന്റെ ജനത്തെ രക്ഷിക്കും എന്ന പ്രവചനം യേശുവിൽ നിറവേറിയില്ലെന്ന് അവർ വാദിക്കുന്നു. എന്നാൽ മിശിഹായിൽ നിവൃത്തിയായില്ല എന്ന് യഹൂദർ പറയുന്ന ചില പ്രവചനങ്ങൾ യേശുവിന്റെ തിരിച്ചുവരവിൽ സംഭവിക്കാനുള്ളതാണെന്ന് ക്രിസ്ത്യാനികൾ വാദിക്കുന്നു. യഹൂദ വിശ്വാസികൾ മിശിഹാ അവരെ സംരക്ഷിക്കാനായി ഉടനെ വരുമെന്ന പ്രതീക്ഷയിൽ ഇപ്പോഴും കാത്തിരിക്കുന്നു. യേശുവിൽ നിവൃത്തിയേറിയെന്ന് പറയപ്പെടുന്ന പ്രവചനങ്ങൾ ചുവടെ നൽകിയിരിക്കുന്നു.



</doc>
<doc id="137880" url="https://ml.wikipedia.org/wiki?curid=137880" title="നഗര നികുതികൾ">
നഗര നികുതികൾ

നഗരപ്രദേശങ്ങളിലെ തദ്ദേശഭരണ സ്ഥാപനങ്ങളായ നഗര പഞ്ചായത്തുകൾ, മുനിസിപ്പാലിറ്റികൾ, കോർപ്പറേഷനുകൾ എന്നിവ അവയുടെ ഭരണച്ചെലവിനും വികസനച്ചെലവിനും വേണ്ടി ചുമത്തുന്ന നികുതികൾ. സാധാരണയായി ജനസംഖ്യ, ജനസംഖ്യാ സാന്ദ്രത, റവന്യൂ വരുമാനം, കാർഷികേതരമേഖലയിലെ തൊഴിലെടുക്കുന്നവരുടെ എണ്ണം എന്നിവയുടെ അടിസ്ഥാനത്തിലാണ് നഗരപ്രദേശങ്ങളെ നിർവചിക്കുന്നത്. ഇന്ത്യയിൽ ഭരണഘടനയുടെ 74-ം ഭേദഗതി നഗരപ്രദേശത്തെ തദ്ദേശഭരണ സ്ഥാപനങ്ങളുടെ ധർമങ്ങളും ചുമതലകളും വിശദമായി സൂചിപ്പിക്കുന്നുണ്ട്. ഇതു സംബന്ധിച്ച ചെലവുകൾക്കായി വരുമാനം സ്വരൂപിക്കേണ്ടതുണ്ട്.


കേരളത്തിൽ ഇത് 1994-ലെ കേരള മുനിസിപ്പാലിറ്റി നിയമം സെക്ഷൻ 233 അനുസരിച്ചാണ് ചുമത്തിയിരിക്കുന്നത്. നഗരപ്രദേശത്ത് നിലനില്ക്കുന്ന എല്ലാ കെട്ടിടങ്ങൾക്കും (വാസഗൃഹം, ഫ്ളാറ്റുകൾ, കൊമേർഷ്യൽ കെട്ടിടങ്ങൾ എന്നിവയുടെ) മേലാണ് ഇത് ചുമത്തുന്നത്. മുനിസിപ്പൽ പ്രദേശത്ത് ഇതിന്റെ നിരക്ക് കെട്ടിടത്തിന്റെ വാർഷിക വാടക മൂല്യത്തിന്റെ 10-25 ശതമാനവും കോർപ്പറേഷൻ പ്രദേശത്ത് 15-25 ശതമാനവും ആണ്. കെട്ടിടം വാടകയ്ക്കു കൊടുത്താൽ എന്തു തുക കിട്ടും എന്നു കണക്കാക്കിയാണ് കെട്ടിടത്തിന്റെ വാർഷിക വാടകമൂല്യം കണക്കാക്കുക. ഉടമസ്ഥന്റെ പരാതി കേട്ട് ഇളവുകൾ നല്കാൻ റവന്യൂ ഓഫീസർക്കും ജനപ്രതിനിധികളടങ്ങിയ സ്റ്റാൻഡിങ് സമതികൾക്കും അധികാരമുണ്ട്. ചുമത്തുന്ന നികുതി അയ്യഞ്ചുവർഷം കൂടുമ്പോൾ പുനർനിർണയം ചെയ്യും. സാധാരണയായി വസ്തു-കെട്ടിട നികുതിക്ക് രണ്ട് ഭാഗങ്ങൾ കാണും. 
കുടിവെള്ളം, ഡ്രെയിനേജ്, ഖരമാലിന്യ സംസ്കരണം, വഴിവിളക്കുകൾ എന്നീ പ്രത്യേക സേവനങ്ങൾ പരിഗണിച്ചാണ് സേവന നികുതി ഘടകം കണക്കാക്കുന്നത്. വസ്തു-കെട്ടിട നികുതി വാർഷികാടിസ്ഥാനത്തിലാണെങ്കിലും അത് രണ്ട് അർധ വാർഷിക ഗഡുക്കളായിട്ടാണ് ഈടാക്കാറ്.

ബിസിനസ്സ്, തൊഴിൽ, വ്യാപാരം എന്നിവയിൽ ഏർ പ്പെടുന്നവരുടെമേൽ ചുമത്തുന്നതാണ് തൊഴിൽ നികുതി. തൊഴിൽദായകൻ ഈ നികുതി തന്റെ കീഴിൽ പണിയെടുക്കുന്നവരുടെ കൈയിൽനിന്നു പിരിച്ച് അടയ്ക്കാൻ ചിലപ്പോൾ നിർദ്ദേശിക്കാറുണ്ട്. കേന്ദ്ര സർക്കാർ ചുമത്തുന്ന വരുമാന നികുതിയിൽ (Income Tax) തദ്ദേശഭരണ സ്ഥാപനങ്ങൾക്ക് വ്യക്തികൾ നല്കുന്ന തൊഴിൽ നികുതി(Profession Tax)ക്ക് കിഴിവ് നല്കുന്നുണ്ട്. 60 ദിവസമോ അതിൽ കൂടുതലോ തുടർച്ചയായി ഒരു തൊഴിൽ ചെയ്യുന്നവർക്ക് തൊഴിൽ നികുതി ബാധകമാണ്.

സാധാരണയായി സിനിമാശാലകൾ വസൂലാക്കുന്ന ടിക്കറ്റ് ചാർജിന്റെ കൂടെയാണ് പിരിക്കുക. ടിക്കറ്റ് ചാർജിന്റെ 15%-ത്തിൽ കുറയാതെയും 30%-ത്തിൽ കൂടാതെയുമുള്ള നിരക്കിലാണ് ഈ നികുതി ചുമത്തുന്നത്. തിയെറ്റർ ഉടമകളാണ് ഈ നികുതി പിരിച്ച് തദ്ദേശഭരണ സ്ഥാപനങ്ങൾക്കു നല്കുക. ഈ നികുതിയുടെമേൽ ഒരു സർവീസ് ചാർജ് ഏർപ്പെടുത്താനും നഗരസഭകൾക്ക് അധികാരമുണ്ട്. ഇതിനുപുറമേ സർക്കസ്, നാടകങ്ങൾ, പ്രദർശനങ്ങൾ, മറ്റുതരത്തിലുള്ള ആഘോഷപ്രകടനങ്ങൾ എന്നിവയുടെമേലും നികുതി ചുമത്തുന്നതിന് തദ്ദേശഭരണ സ്ഥാപനങ്ങൾക്ക് അവകാശമുണ്ട്.

പരസ്യ നികുതികളാണ് നഗരസഭകളുടെ മറ്റൊരു വരുമാനം. നഗരവീഥികളുടെ ഇരുവശങ്ങളിലും പരസ്യ ബോർഡുകൾ, ബാനറുകൾ, കമാനങ്ങൾ എന്നിവ സ്ഥാപിക്കുന്ന രീതി ഇന്ന് വളരെ വ്യാപകമാണ്. ഇവ സ്ഥാപിക്കുന്നതിന് നികുതിക്കുപുറമേ പ്രത്യേക ലൈസൻസ് ഫീസും ചില നഗരസഭകൾ ചുമത്താറുണ്ട്. പലപ്പോഴും പരസ്യബോർഡുകൾ ദീർഘകാലം നഗരവീഥികളിൽ കാണുക പതിവാണ്. കാലദൈർഘ്യമനുസരിച്ച് നികുതി നിരക്കുകൾ ക്രമീകരിക്കാം.

കേരള മുനിസിപ്പാലിറ്റീസ് നിയമം 1994 സെക്ഷൻ 270 അനുസരിച്ച് വസ്തു ഇടപാടുകളിൽ സ്റ്റേറ്റ് രജിസ്റ്റ്ട്രേഷൻ വകുപ്പ് ചുമത്തുന്ന സ്റ്റാമ്പ് ഡ്യൂട്ടിയുടെമേൽ ഒരു സർചാർജ് ചുമത്തുന്ന പതിവുണ്ട്. ഇങ്ങനെ പിരിക്കുന്ന സർചാർജ് നഗരസഭകൾക്കും മുനിസിപ്പിലാറ്റികൾക്കും വിട്ടുകൊടുക്കുന്നു. പിരിക്കുന്ന ചെലവ് കിഴിച്ചാണ് ഇതു ചെയ്യുക.

നഗരപ്രദേശങ്ങളിലെ തദ്ദേശഭരണ സ്ഥാപനങ്ങൾക്ക് മറ്റു ചില വരുമാന സ്രോതസ്സുകൾകൂടി ഉണ്ട്. നഗരപ്രദേശത്ത് അതിന്റെ അതിർത്തിക്കു വെളിയിൽനിന്നു പ്രവേശിക്കുന്ന ചരക്കുകളിന്മേൽ ഒക്ട്രോയ് (Octroi) നികുതി ചുമത്താറുണ്ട്. നഗരപ്രദേത്ത്, അധികാരികൾ സ്ഥാപിച്ച് സംരക്ഷിക്കുന്ന മാർക്കറ്റുകൾ ഉപയോഗിക്കുന്ന കച്ചവടക്കാരിൽനിന്നും മാർക്കറ്റ് നികുതി പിരിക്കും. പൊതുജനങ്ങൾക്കുവേണ്ടി സ്ഥാപിച്ച് സംരക്ഷിക്കുന്ന കക്കൂസുകൾ, കുളിസ്ഥലങ്ങൾ, പൊതു ടാപ്പുകൾ, പാർക്കുകൾ, ആംബുലൻസ് വാഹനങ്ങൾ, സേവനങ്ങൾ, മോട്ടോർ വാഹനങ്ങൾക്കു (ടാക്സി, ഓട്ടോറിക്ഷകൾ) നല്കുന്ന പാർക്കിങ് സൗകര്യങ്ങൾ എന്നിവയുടെമേൽ ചുമത്തുന്ന സേവന നികുതികൾ, ഫീസുകൾ എന്നിവയും നഗരസഭകളുടെ വരുമാനം വർധിപ്പിക്കുന്നു.



</doc>
<doc id="137889" url="https://ml.wikipedia.org/wiki?curid=137889" title="നീർക്കുന്നം">
നീർക്കുന്നം

ആലപ്പുഴ ജില്ലയിലെ പ്രധാനപ്പെട്ട ഒരു ഗ്രാമമാണ് നീർക്കുന്നം .പൂർവ്വഭാഗത്ത് അറബിക്കടലും കിഴക്കെ അതിരിൽ പൂക്കൈതയാരുമൻ.


</doc>
<doc id="137911" url="https://ml.wikipedia.org/wiki?curid=137911" title="കേരളോത്സവം 2009">
കേരളോത്സവം 2009

ശങ്കർ പണിക്കരുടെ സംവിധാനത്തിൽ വിനു മോഹൻ, നെടുമുടി വേണു, കലാഭവൻ മണി, വിഷ്ണുപ്രിയ എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് കേരളോത്സവം 2009. ഗ്രേയ്സ് ഇന്റർനാഷണലിന്റെ ബാനറിൽ ഹാരിസ് അബ്ദുൾ ഗഫൂർ ബഹറിൻ നിർമ്മിച്ച ഈ ചിത്രം വിതരണം ചെയ്തത് രമ്യ ഫിലിംസ് ആണ്. ശങ്കർ പണിക്കർ ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവ നിർവ്വഹിച്ചത് വിനു നാരായണൻ ആണ്.

വയലാർ ശരത്ചന്ദ്രവർമ്മ എഴുതിയ ഗാനങ്ങൾക്ക് സംഗീതം പകർന്നത് ശ്യാം ധർമ്മൻ ആണ്. പശ്ചാത്തലസംഗീതം ബിജു പൗലോസ് ഒരുക്കിയിരിക്കുന്നു. ഗാനങ്ങൾ വിപണനം ചെയ്തത് സത്യം ഓഡിയോസ്.



</doc>
<doc id="137931" url="https://ml.wikipedia.org/wiki?curid=137931" title="നിരണം തൃക്കപാലീശ്വരം ദക്ഷിണാമൂർത്തി ക്ഷേത്രം">
നിരണം തൃക്കപാലീശ്വരം ദക്ഷിണാമൂർത്തി ക്ഷേത്രം

കേരളത്തിലെ പത്തനംതിട്ട ജില്ലയിലെ നിരണത്ത് സ്ഥിതിചെയ്യുന്ന പുരാതന ശിവക്ഷേത്രമാണ് നിരണം തൃക്കപാലീശ്വരം മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന മൂന്നു തൃക്കപാലീശ്വരങ്ങളിൽ ഒന്നാണിത്.. മറ്റുള്ള രണ്ടു തൃക്കപാലീശ്വരങ്ങൾ പെരളശ്ശേരിയിലും, നാദാപുരത്തും ആണ്. നിരണം തൃക്കപാലീശ്വരം മഹാദേവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. ഇവിടെ ശിവപ്രതിഷ്ഠാ സങ്കല്പം ദക്ഷിണാമൂർത്തിയാണ്. തന്മൂലം തൃക്കപാലീശ്വരം ക്ഷേത്രദർശനം വിദ്യാസമ്പത്തിനു വിശേഷമാണന്ന് വിശ്വസിക്കുന്നു.

ദക്ഷിണാമൂർത്തിയായ ശ്രീകപാലിശ്വരനെയാണ് ഇവിടെ പ്രതിഷ്ഠിച്ചിരിക്കുന്നത് . പണ്ടു പുരാതന കാലംതൊട്ടുതന്നെ പല അത്ഭുത കഥകൾക്കും പേരുകേട്ട ക്ഷേത്രമാണ് തൃക്കപാലീശ്വരം ക്ഷേത്രം. പണ്ട് ക്ഷേത്ര പ്രതാപകാലത്ത് ഒരു ജഡാകൂവളം ഉണ്ടായിരുന്നു. ഒരു സർപ്പ സാന്നിദ്ധ്യം പതിവാറ്റി കുവളത്തിൽ ഉണ്ടായിരുന്നു . എന്നാൽ ക്ഷേത്രജീർണ്ണാവസ്ഥ ആരംഭിച്ചപ്പോൾ മുതൽ അത് ഇല്ലാതായതയും പറയുന്നു. . ഈ അടുത്തിടെ മുതൽ ഈ സർപ്പ സാന്നിധ്യം ഉണ്ടാവുകയും അത് ഇപ്പോഴും തുടരുകയും ചെയ്യുന്നു. ക്ഷേത്ര സമീപത്തുള്ള ചെറിയ ഒരു കൂവളത്തിലാണ് ഇപ്പോൾ സർപ്പ സാന്നിധ്യം ഉള്ളത്.

മറ്റുക്ഷേത്രങ്ങളിലൊന്നും കാണാത്ത ദേവീരൂപങ്ങളിലുള്ള സപ്തമാതാക്കളുടെ പ്രതിഷ്ഠ വളരെ പ്രത്യേകതയുള്ളതാണ്. മറ്റു പ്രധാനക്ഷേത്രങ്ങളിൽ ദക്ഷിണഭാഗത്തായി ബലിക്കല്ലുരൂപത്തിലാണ് സപ്തമാതൃക്കളെ പ്രതിഷ്തിച്ചിരിക്കുന്നത്. ഇവിടെ അവർക്കായി പ്രത്യേക പ്രതിഷ്ഠകൾ ഉണ്ട്. ആദി പരാശക്തിയുടെ വിഭിന്നരൂപങ്ങളാണ് സപ്തമാതാക്കാൾ. ദേവീമാഹാത്മ്യത്തിൽ സപ്തമാതാക്കളെപറ്റി പറയുന്നുണ്ട്. ബ്രഹ്മാണി, വൈഷ്ണവി, മഹേശ്വരി, കൗമാരി, വരാഹി, ഇന്ദ്രാണി, ചാമുണ്ഡി എന്നീ ദേവിമാരാണ്‌ സപ്തമാതാക്കൾ.

കണ്ണശ്ശ കവികൾ എന്നു പ്രസിദ്ധരായ നിരണം കവികൾക്കു ജ്ഞാനോദയം കൊടുത്ത് അനുഗ്രഹിച്ചത് ഇവിടുത്തെ തൃക്കപാലീശ്വര ദക്ഷിണാമൂർത്തിയാണന്നു അവർ വിശ്വസിച്ചിരുന്നു. ഈ തിരുനടയിൽ ഇരുന്നാണ് അവർ കണ്ണശ്ശരാമായണം മലയാളത്തിന് സമർപ്പിച്ചത്. മലയാളസാഹിത്യത്തിന്റെ ആദ്യകാലചരിത്രത്തിൽ നിരണം കവികളുടെ സംഭാവന എടുത്തുപറയത്തക്കതാണ്. മണിപ്രവാളത്തിലൂടെ ശൃംഗാരത്തിലേക്കും അശ്ലീലത്തിലേക്കും വഴുതിക്കൊണ്ടിരുന്ന മലയാളസാഹിത്യത്തെ ഭക്തിരസപ്രധാനവും കാവ്യഗുണസമ്പന്നവുമാക്കാൻ സഹായിച്ചത് കണ്ണശ്ശന്മാരാണ്. വാല്മീകിരാമായണം ആദ്യമായി മലയാളത്തിനും കേരളക്കരക്കും പരിചിതമായത് കണ്ണശ്ശരാമായണത്തിലൂടെയാണ്. എഴുത്തച്ഛൻ ഒരു ശിവരാത്രി നാളിൽ ഇവിടെ ക്ഷേത്രദർശനം നടത്തിയതായും അദ്ദേഹം കണ്ണശ്ശകവികളുടെ അനുഗ്രഹം വാങ്ങിയാണ് മലയാളത്തിലുള്ള രണ്ടാമത്തെ രാമയണത്തിനു ഹരിശ്രീ കുറിച്ചത് എന്നും വിശ്വസിക്കുന്നു. നവരാത്രിനാളുകളിലും വിജയദശമിയിലും ധാരാളം ഭക്തർ ഇവിടെ ദക്ഷിണാമൂർത്തിയുടെ അനുഗ്രഹത്തിനായി എത്തിചേരാറുണ്ട്. നിരണത്തുശാല (നിരണം ശാല) എന്നപേരിലുള്ള പുരാതന പാഠശാല ഇവിടെ പണ്ട് ഉണ്ടായിരുന്നു. കാലത്തിന്റെ കുത്തൊഴുക്കിൽ പിന്നീട് എപ്പോഴോ അത് നാമാവശേഷമായി. 1981 ആഗസ്റ്റ് 30-ന് അന്നത്തെ മുഖ്യമന്ത്രി ഇ. കെ. നായനാർ ഉദ്ഘാടനം ചെയ്ത കണ്ണശ്ശസ്മാരകം ആണ് ഇപ്പോൾ കണ്ണശ്ശപ്പണിക്കന്മാരുടെ പേരിൽ പ്രവർത്തനനിരതമായ ഒരു സ്ഥാപനം.

വളരെ പുരാതനക്ഷേത്രമാണിത്. പമ്പാനദിയുടേയും മണിമലയാറിന്റേയും മദ്ധ്യത്തിലുള്ള പ്രദേശമാണ് നിരണം. അവിടെയാണ് വളരെ പുരാതനമായ തൃക്കപാലീശ്വരം ക്ഷേത്രം സ്ഥിതിചെയ്യുന്നത്. വിദ്യാദേവനായ ദക്ഷിണാമൂർത്തിയുടെ ഭാവത്തിലാണ് തൃക്കപാലീശ്വരൻ ഇവിടെ കുടികൊള്ളുന്നത്. കണ്ണശ്ശ കൃതികളുടെ കാലത്ത് പ്രസിദ്ധിയാർജ്ജിച്ചിരുന്നു ഇവിടം. പീന്നീട് വളരെകാലങ്ങൾ കാലത്തിന്റെ വിസ്മൃതിയിൽ ആണ്ടുപോയിരുന്നു. ഈ അടുത്തകാലത്ത് പ്രസിദ്ധ ജ്യോതിഷ പണ്ഡിതനായ കാണിപയ്യൂർ നമ്പൂതിരിയുടെ നിർദ്ദേശപ്രകാരം ധാരളം പുനർ നിർമ്മാണങ്ങൾ ക്ഷേത്രത്തിൽ നടത്തുകയുണ്ടായിട്ടുണ്ട്. അതിനോടനുബന്ധിച്ച് ഉപദേവപ്രതിഷ്ഠകളും മറ്റു നിർമ്മാണപ്രവർത്തികളും നടത്തിയിരുന്നു. 

പുരാതനമായ ഈ ക്ഷേത്രം നിരവധി പ്രത്യേകതകളാൽ സമ്പന്നമാണ്. ഇവിടുത്തെ ശിവലിംഗം, നന്ദികേശ്വര പ്രതിഷ്ഠ, സപ്തമാതൃപ്രതിഷ്ഠകൾ, സർപ്പ സാന്നിധ്യം എന്നിവ അവയിൽ ചിലതുമാത്രമാണ്. 

അനവധി പ്രത്യേകതകളിൽ ഒന്നാണ് ഇവിടുത്തെ ശിവലിംഗം. ഹിമാലയത്തിൽ മാത്രം കണ്ടുവരുന്ന ഒരു പ്രത്യേകതരം ശിലയിൽ തീർത്തതാണ് ഇവിടുത്തെ ശിവലിംഗം. പ്രധാന മൂർത്തിയായ കപാലിശ്വരൻ ദക്ഷിണാമൂർത്തിയായി ശിവലിംഗരൂപത്തിൽ ഇവിടെ കുടികൊള്ളുന്നു. കിഴക്കോട്ടാണ് ദർശനം.

അത്യധികം സുന്ദരമായ ജീവൻ തുടിക്കുന്ന ഋഷഭവാഹനം മറ്റൊരു പ്രത്യേകതയാണ്. താന്ത്രിക വിധി പ്രകാരം പ്രത്യേകം പൂജകളും നേദ്യങ്ങളും മറ്റു വഴിപാടുകളും ഇവിടെ പതിവുണ്ട്.

മറ്റു സ്ഥലങ്ങളിലേതുപോലെ ബലിക്കല്ലിലെ പ്രതീക രൂപത്തിലല്ല ഇവിടെ സപ്തമാതൃ പ്രതിഷ്ഠകൾ. പ്രത്യേകം പ്രത്യേകം വിഗ്രഹ രൂപങ്ങൾ ഇവർക്കു പണിതീർത്തിണ്ട്. ഇവിടെ സപ്തമാതൃക്കൾക്ക് പ്രത്യേകം പൂജകൾ ഉണ്ട്.

ക്ഷേത്രത്തിലെ കൂവളത്തിൽ പതിവായി ഒരു നാഗം ഉണ്ടാവാറുണ്ട്. വളരെ വർഷങ്ങൾക്കുമുൻപു മുതൽക്കേ ഈ സർപ്പസാന്നിധ്യം ഇവിടെയുണ്ടായിരുന്നതായി ചരിത്രകാരന്മാർ പറയുന്നു. പണ്ടു ഇവിടെ ഉണ്ടായിരുന്ന കൂവളം നശിക്കുകയും ഈ അടുത്തിട ഒരു പുതിയ കൂവളം ക്ഷേത്ര പരിസരത്തു വളർന്നു വരികയും അതിൽ പതിവായി ഒരു സർപ്പം ചുറ്റികിടക്കുന്നുമുണ്ട്. ഈ സർപ്പ സാന്നിധ്യം ധാരാളം ഭക്തരെ ക്ഷേത്രത്തിലേക്ക് എത്തിക്കുന്നു.

സാധാരണ ക്ഷേത്രങ്ങളിൽ ഉത്സവ സംബന്ധിയായി കൊടിയേറ്റു നടത്തുമ്പോൾ ഇവിടെ ഓലക്കുടയാണ് കൊടിമരത്തിലേറ്റുക.



തിരുവല്ല നിരണം ഗ്രാമത്തിലാണ് ക്ഷേത്രം സ്ഥിതിചെയ്യുന്നത്. തിരുവല്ല റെയിൽവേ സ്റ്റേഷനിൽ നിന്നും, ബസ്സ്റ്റാൻഡിൽ നിന്നും മാവേലിക്കര റൂട്ടിൽ യാത്രചെയ്യുമ്പോൾ ആലംതുരുത്തി പാലം ജംഗഷനിൽ ഇറങ്ങിയാൽ ക്ഷേത്ര ഗോപുരം കാണാം.

കേരളാക്ഷേത്ര സമിതിയുടെ കീഴിലാണ് തൃക്കപാലീശ്വരം ക്ഷേത്രം.


</doc>
<doc id="137946" url="https://ml.wikipedia.org/wiki?curid=137946" title="നഗര രാഷ്ട്രങ്ങൾ">
നഗര രാഷ്ട്രങ്ങൾ

രണ്ടായിരത്തിമുന്നൂറ് വർഷങ്ങൾക്കുമുമ്പ് പുരാതന ഗ്രീസിൽ നിലനിന്നിരുന്ന ചെറിയ രാഷ്ട്രങ്ങളെ നഗര രാഷ്ട്രങ്ങൾ എന്ന പേരിൽ അറിയപ്പെട്ടിരുന്നു. ജനസംഖ്യയിലും സ്ഥല വിസ്തൃതിയിലും ഗ്രീസിലെ നഗര രാഷ്ട്രങ്ങൾ വളരെ ചെറുതായിരുന്നു. ഏറ്റവും വലിയ നഗര രാഷ്ട്രം എന്നറിയപ്പെട്ടിരുന്ന ആഥൻസിൽ (Athens) മൂന്നുലക്ഷം ജനങ്ങൾ മാത്രമേ ഉണ്ടായിരുന്നുള്ളൂ. അവരിൽ അൻപതിനായിരം പേർക്കു മാത്രമേ പൗരത്വം നല്കിയിരുന്നുള്ളൂ. രാഷ്ട്രതന്ത്രത്തിന്റെ പഠനത്തിനു വിലപ്പെട്ട സംഭാവനകൾ നല്കിയ സോക്രട്ടീസ്, പ്ലേറ്റോ, അരിസ്റ്റോട്ടിൽ തുടങ്ങിയ ചിന്തകന്മാർ ജീവിച്ചിരുന്നത് നഗര രാഷ്ട്ര സംവിധാനത്തിലായിരുന്നു. കോട്ടകെട്ടി സംരക്ഷിക്കപ്പെട്ട നഗരത്തോടൂകൂടിയതായിരുന്നു ഓരോ നഗര രാഷ്ട്രവും. പുരാതന ഗ്രീസിലെ ഭൂമിശാസ്ത്രപരമായ പ്രത്യേകതകളാണ് നഗര രാഷ്ട്ര സംവിധാനത്തിനു കാരണമായിത്തീർന്നത്. അവരുടെ മതപരമായ പ്രത്യേകതകളും നഗര രാഷ്ട്രസംവിധാനത്തിന് അനുകൂലമായിരുന്നു. പുരാതന ഗ്രീസിലെ ഓരോ താഴ്വരയും ഒരു ജനവാസകേന്ദ്രമായി. ഓരോ ജനവാസകേന്ദ്രവും കാലക്രമത്തിൽ രാഷ്ട്രമായി രൂപാന്തരപ്പെട്ടു. രാഷ്ട്രം വളരെ ചെറുതായിരുന്നതിനാൽ ഓരോ ഗ്രീക്കുകാരനും തന്റെ സ്വന്തം കുടുംബത്തെ സ്നേഹിക്കുന്നതുപോലെ തന്റെ സ്വന്തം രാഷ്ട്രത്തെയും സ്നേഹിച്ചു.വ്യക്തിയും രാഷ്ട്രവും തമ്മിൽ വളരെ അടുത്ത ബന്ധം അവിടെ നിലനിന്നിരുന്നു. ഓരോ നഗര രാഷ്ട്രത്തിനും സ്വന്തമായി തലസ്ഥാന നഗരിയും അതിനെച്ചുറ്റിയുള്ള കോട്ടയും സ്വന്തം ഗവണ്മെന്റും നിയമങ്ങളും ദൈവങ്ങളും ആചാരങ്ങളും ഉണ്ടായിരുന്നു. ആഥൻസ്, സ്പാർട്ട, കോറിന്ത്, ആർഗോസ്, തീബ്സ് എന്നിവയായിരുന്നു ഏറ്റവും വലിയ നഗര രാഷ്ട്രങ്ങൾ. ആഥൻസ് ആയിരുന്നു ഏറ്റവും പ്രമുഖ രാഷ്ട്രം. മഹാനായ പെരിക്ലീസിന്റെ കാലത്ത് ആഥൻസിലെ ഗ്രീക്ക് സംസ്കാരം അതിന്റെ പാരമ്യതയിൽ എത്തി. "ഗ്രീസിലെ വിദ്യാലയം" (School of Hellas) എന്ന പദവി ആഥൻസിനു കൈവന്നത് പെരിക്ലീസിന്റെ കാലത്തായിരുന്നു. ജനങ്ങളുടെ സാംസ്കാരികവും മതപരവും വിദ്യാഭ്യാസപരവും സാമ്പത്തികവുമായ എല്ലാ പ്രവർത്തനങ്ങളും രാഷ്ട്രത്തിന്റെ തലസ്ഥാന നഗരി കേന്ദ്രീകരിച്ചുകൊണ്ടുള്ളവയായിരുന്നു.

രണ്ട് തത്ത്വശാസ്ത്രങ്ങളെ ആധാരമാക്കിയായിരുന്നു പുരാതന ഗ്രീസിലെ നഗര രാഷ്ട്രങ്ങൾ നിലനിന്നിരുന്നത്. ഒന്നാമതായി, ഓരോ നഗര രാഷ്ട്രവും സ്വാതന്ത്ര്യത്തോടുകൂടിയ, തങ്ങളുടെ സ്വാതന്ത്യ്രത്തിൽ അഭിമാനം കൊണ്ടിരുന്ന പരമാധികാര സമൂഹമായിരുന്നു. രണ്ടാമതായി, ഓരോ നഗര രാഷ്ട്രവും ജനസംഖ്യയിലും സ്ഥലവിസ്തൃതിയിലും വളരെ ചെറുതായിരുന്നു. യാതൊരുവിധ ബാഹ്യനിയന്ത്രണത്തെയും അവർ ഇഷ്ടപ്പെട്ടിരുന്നില്ല. അതുപോലെതന്നെ മറ്റൊരു രാഷ്ട്രവുമായി കൂട്ടിച്ചേർക്കപ്പെടാനും അവർ തയ്യാറായിരുന്നില്ല. ജനങ്ങളുടെ രാഷ്ട്രീയവും സാമൂഹ്യവും ബുദ്ധിപരവും ആയ ജീവിതം തലസ്ഥാന നഗരിയിൽ കേന്ദ്രീകരിക്കണമെങ്കിൽ രാഷ്ട്രത്തിന്റെ വലിപ്പം കഴിയുന്നിടത്തോളം കുറഞ്ഞിരിക്കണമെന്ന് ജനങ്ങൾ വിശ്വസിച്ചു. പുരാതന ഗ്രീസിലെ രാഷ്ട്രതന്ത്ര ചിന്തകരെല്ലാം-പ്ളേറ്റോയും അരിസ്റ്റോട്ടലും ഉൾപ്പെടെ-ഈ വിശ്വാസക്കാരായിരുന്നു. ജനങ്ങളുടെ രാഷ്ട്രീയജീവിതം സാമൂഹ്യജീവിതവുമായി ഇത്രയേറെ ഇണങ്ങിച്ചേർന്നിട്ടുള്ളതിന്റെ ഉദാഹരണം പുരാതന ഗ്രീസിലെ നഗര രാഷ്ട്രങ്ങളിൽ ഉണ്ടായിരുന്നതുപോലെ മറ്റൊരു ഘട്ടത്തിലും ചരിത്രത്തിൽ കണ്ടെത്തുവാൻ കഴിയുകയില്ല. പൗരന്മാരും ഗവണ്മെന്റും തമ്മിലുള്ള ബന്ധം നികുതി പിരിവിലോ വോട്ടുരേഖപ്പെടുത്തുന്നതിലോ മാത്രം ഒതുങ്ങിയിരുന്നില്ല. ഒരു വ്യക്തിയെ സംബന്ധിച്ചിടത്തോളം പൌരത്വം എന്നത് രാഷ്ട്രത്തോടുള്ള കടമ നിറവേറ്റുന്നതിനുള്ള ഏറെക്കുറെ മുഴുവൻസമയ ശ്രമം ആയിരുന്നു. രാഷ്ട്രത്തിന്റെ ഭരണപരമായ കാര്യങ്ങളിൽ പൗരന്മാർ ഊർജ്ജിതവും പ്രത്യക്ഷവും ആയ പങ്കു വഹിച്ചിരുന്നു. പൗരന്മാർ എല്ലാവരും സൈന്യത്തിലെ അംഗങ്ങളായും നീതിപാലകന്മാരായും ഭരണം നടത്തുന്ന മന്ത്രിമാരായും നിയമനിർമാതാക്കളായും മാറിമാറി പ്രവർത്തിച്ചിരുന്നു. ഭരണകാര്യങ്ങളിൽ തങ്ങളുടെ പങ്കാളിത്തം പൗരന്മാർ നിർവഹിച്ചിരുന്നത് പ്രതിനിധികളിലൂടെയല്ല, പ്രത്യുത നേരിട്ടുതന്നെയായിരുന്നു. രാഷ്ട്രത്തിന്റെ പൊതുവായ പ്രശ്നങ്ങൾക്ക് പ്രധാന സ്ഥാനം നല്കണമെന്നും തങ്ങളുടെ വ്യക്തിപരമായ പ്രശ്നങ്ങൾക്ക് രണ്ടാം സ്ഥാനം മാത്രമേ നല്കാവൂ എന്നും ഓരോ പൗരനും നിർബന്ധമുണ്ടായിരുന്നു. ഒരു പൗരനെ സംബന്ധിച്ചിടത്തോളം അവന്റെ ദേവാലയവും വിദ്യാലയവും വിനോദ സങ്കേതവും അവന്റെ നഗര രാഷ്ട്രം തന്നെയായിരുന്നു. പൗരന്മാർക്ക് ഉത്തമജീവിതം ലഭ്യമാക്കുക എന്ന ലക്ഷ്യത്തോടുകൂടിയാണ് രാഷ്ട്രം നിലകൊള്ളുന്നത് എന്ന് അവർ വിശ്വസിച്ചു. ഇക്കാരണത്താൽ രാഷ്ട്രത്തിന്റെ എല്ലാ പ്രവർത്തനങ്ങളും തങ്ങളുടെ ക്ഷേമത്തിനുവേണ്ടിയുള്ളതാണെന്ന് പൗരന്മാർ കരുതി. തങ്ങളുടെ മതപരവും സാംസ്കാരികവും ബുദ്ധിപരവും ആയ എല്ലാ സായൂജ്യവും രാഷ്ട്രത്തിന്റെ പ്രവർത്തനത്തിലുള്ള പങ്കാളിത്തത്തിൽ അവർ കണ്ടെത്തി. രാഷ്ട്രത്തെക്കൂടാതെ ഒരു പൗരന് തന്റെ വ്യക്തിത്വത്തിന്റെ പാരമ്യതയിൽ എത്തിച്ചേരുവാൻ സാധ്യമല്ല എന്ന് അവർ വിശ്വസിച്ചു.

പുരാതന നഗര രാഷ്ട്ര സംവിധാനത്തിൽ ഒരു പ്രത്യേകതരം ഭരണ സംവിധാനമാണ് നിലനിന്നിരുന്നത്. ആദ്യം അവിടെ ഉദയം ചെയ്തത് രാജവാഴ്ചയായിരുന്നു. എന്നാൽ കാലക്രമത്തിൽ രാജവാഴ്ചയിൽനിന്ന് കുലീനാധിപത്യത്തിലേക്കും (Aristocracy) ക്രമേണ ജനാധിപത്യത്തിലേക്കും ഭരണക്രമം മാറിക്കൊണ്ടിരുന്നു. ആഥൻസ് ഉൾപ്പെടെയുള്ള ബഹുഭൂരിപക്ഷം രാഷ്ട്രങ്ങളും പ്രത്യക്ഷ ജനാധിപത്യം (Direct democracy) സ്വീകരിച്ചു. ആഥൻസിലെ പ്രധാന നിയമനിർമ്മാണസഭയായ അസംബ്ലിയിൽ (Ecclesia) എല്ലാ പൗരന്മാരും അംഗങ്ങളായിരുന്നു. അവിടത്തെ ഭരണനിർവഹണഘടകം (Excutive) അഞ്ഞൂറുപേർ അടങ്ങുന്ന കൗൺസിൽ ആയിരുന്നു. ഓരോ വർഷവും നറുക്കെടുപ്പിലൂടെയാണ് കൗൺസിലിലെ അംഗങ്ങളെ തെരഞ്ഞെടുത്തിരുന്നത്. ചില നഗര രാഷ്ട്രങ്ങളിൽ ജനാധിപത്യം പരാജയപ്പെട്ടതിനെത്തുടർന്ന് അവിടെ രാജവാഴ്ച പുനഃസ്ഥാപിതമായി. എന്നാൽ സ്പാർട്ടയിൽ മാത്രം തികച്ചും യാഥാസ്ഥിതികമായ രാജവാഴ്ച തുടക്കംമുതൽ നിലനിന്നു.

പുരാതന ഗ്രീസിലെ നഗര രാഷ്ട്രങ്ങളിൽ പല മേന്മകളും ഉണ്ടായിരുന്നു. ആധുനിക രാജ്യങ്ങൾക്കു സങ്കല്പിക്കുവാൻകൂടി സാധിക്കാത്തവിധം ശക്തമായ ഐകമത്യബോധവും ദേശീയബോധവും തങ്ങളുടെ പൗരന്മാരുടെയിടയിൽ വളർത്തിയെടുക്കാൻ ഓരോ നഗര രാഷ്ട്രത്തിനും സാധിച്ചു. വളരെ ഉന്നത നിലവാരത്തിലുള്ള സ്വരാജ്യസ്നേഹമാണ് ഓരോ നഗര രാഷ്ട്രത്തിലെയും പൌരന്മാരുടെയിടയിൽ നിലനിന്നത്. രാജവാഴ്ച തുടങ്ങി പല തരത്തിലുള്ള ഭരണകൂടങ്ങൾ സ്ഥാപിച്ചുകൊണ്ട്, ഭരണരംഗത്ത് പലവിധ പരീക്ഷണങ്ങൾ നടത്തുന്നതിനും അവർക്കു കഴിഞ്ഞു. ഇതിനെല്ലാം പുറമേ രാഷ്ട്രതന്ത്ര ചിന്താമണ്ഡലത്തിൽ വിലമതിക്കാനാവാത്ത തരത്തിലുള്ള സംഭാവനകൾ നല്കുവാൻ പുരാതന ഗ്രീക്ക് ചിന്തകന്മാർക്കു സാധിച്ചു. എന്നാൽ ഗ്രീക്ക് നഗര രാഷ്ട്രങ്ങളുടെ പോരായ്മകളും ശ്രദ്ധേയമാണ്. ഓരോ നഗര രാഷ്ട്രവും സ്വതന്ത്രമായ, മറ്റൊരു രാഷ്ട്രവുമായും ബന്ധമില്ലാത്ത, നിലനില്പ് ആഗ്രഹിച്ചു. അതിന്റെ ഫലമായി ഓരോ നഗര രാഷ്ട്രവും വളരെ ദുർബല സമൂഹമായിത്തീർന്നു. അത് അവയുടെ നാശത്തിൽ കലാശിച്ചു. മാസിഡോണിയായിലെ ഫിലിപ്പ് രാജാവും അദ്ദേഹത്തിന്റെ പുത്രനായ അലക്സാണ്ടർ ചക്രവർത്തിയും സാമ്രാജ്യ വിസ്തൃതിക്കുള്ള ശ്രമം ആരംഭിച്ചപ്പോൾ നഗര രാഷ്ട്രങ്ങൾ ഒന്നൊന്നായി കീഴടങ്ങി മാസിഡോണിയൻ സാമ്രാജ്യത്തിൽ ലയിച്ചു. എല്ലാ പൗരന്മാരും രാഷ്ട്രത്തിനുവേണ്ടി മാത്രം ജീവിച്ചിരുന്നതിനാൽ അവർക്ക് സ്വന്തമായ ഇച്ഛാശക്തി വളർത്തിയെടുക്കാൻ കഴിഞ്ഞില്ല. പൗരന്മാരുടെയിടയിൽ രാജ്യസ്നേഹവും ജനാധിപത്യബോധവും വളർത്തിയെടുക്കാൻ ശ്രമിച്ച ഭരണാധികാരികൾ, തങ്ങൾ ജനങ്ങളോടു കാണിക്കേണ്ട ദീനാനുകമ്പ പാടേ വിസ്മരിച്ചു. പൗരന്മാരല്ലാത്ത ബഹുഭൂരിപക്ഷം ജനങ്ങൾക്ക്- സ്ത്രീകൾ, അടിമകൾ, വിദേശീയർ എന്നിവർക്ക്-രാഷ്ട്രീയാവകാശങ്ങൾ നിഷേധിക്കപ്പെട്ടു. അടിമത്ത വ്യവസ്ഥിതി അംഗീകരിച്ചിരുന്ന നഗര രാഷ്ട്രങ്ങൾ "ജനങ്ങളുടെ സമത്വം" എന്ന ആശയത്തിന് ഒരു പ്രാധാന്യവും നല്കിയില്ല.

പുരാതന ഗ്രീക്ക് സംസ്കാരത്തിന്റെ തകർച്ചയ്ക്കുശേഷം മറ്റൊരു ഘട്ടത്തിൽക്കൂടി യൂറോപ്പിൽ നഗര രാഷ്ട്രങ്ങൾ പ്രത്യക്ഷപ്പെട്ടു. എ.ഡി. 11-ം ശതകത്തിൽ യൂറോപ്പിൽ പ്രത്യക്ഷപ്പെട്ട ചില നഗര രാഷ്ട്രങ്ങളും സ്വതന്ത്ര ഭരണസംവിധാനത്തോടു കൂടിയവയായിരുന്നു. അവ അധികവും വാണിജ്യ വ്യവസായ കേന്ദ്രങ്ങളായിരുന്നു. കൊളോൺ, ലണ്ടൻ, നോർവിച്ച്, ട്രോയ്സ്, ജനോവ, ഫ്ലോറൻസ്, വെനീസ്, ഓഗ്സ്ബർഗ്, ന്യൂറൻബർഗ് തുടങ്ങിയവ ഇക്കൂട്ടത്തിൽപ്പെട്ട നഗരങ്ങളായിരുന്നു. ഇത്തരം നഗര രാഷ്ട്രങ്ങളിന്മേൽ ഫ്യൂഡൽ പ്രഭുക്കന്മാർക്കോ രാജാക്കന്മാർക്കോ കാര്യമായ അധികാരങ്ങൾ ഒന്നും ഉണ്ടായിരുന്നില്ല. ഈ നഗരങ്ങൾ പലപ്പോഴും യുദ്ധങ്ങളിലും ഏർപ്പെട്ടിരുന്നു. പുരാതന ഗ്രീക്ക് നഗര രാഷ്ട്രങ്ങളിൽ ഉണ്ടായിരുന്നതുപോലുള്ള സ്വാതന്ത്ര്യം മധ്യകാലഘട്ടത്തിലെ നഗര രാഷ്ട്രങ്ങൾക്കില്ലായിരുന്നു. എങ്കിലും കുറേക്കാലം മധ്യകാല നഗര രാഷ്ട്രങ്ങളും ഒരുവിധത്തിലുള്ള പരമാധികാരം അനുഭവിച്ചു. ഓരോ നഗര രാഷ്ട്രത്തിനും അതിന്റേതായ സ്വതന്ത്ര ഭരണകൂടങ്ങളും ഉണ്ടായിരുന്നു. ഫ്യൂഡലിസം തകർക്കപ്പെട്ടതോടുകൂടി ഈ നഗര രാഷ്ട്രങ്ങളും അപ്രത്യക്ഷമായി.



</doc>
<doc id="137947" url="https://ml.wikipedia.org/wiki?curid=137947" title="മുഖാമുഖം">
മുഖാമുഖം

അടൂർ ഗോപാലകൃഷ്ണൻ രചനയും സംവിധാനവും നിർവ്വഹിച്ച് 1984-ൽ പുറത്തിറങ്ങിയ ചെയ്ത മലയാളചിത്രമാണ് മുഖാമുഖം ("Face to Face").. കമ്യൂണിസ്റ്റ് വിരുദ്ധ ചിത്രം എന്നു പരക്കെ വിമർശനം ഉയർന്ന ചിത്രമാണിത്.. ആ വർഷത്തെ ഏറ്റവും മികച്ച ചിത്രത്തിനും സംവിധായകനുമുള്ള സംസ്ഥാന പുരസ്ക്കാരവും ഏറ്റവും മികച്ച തിരക്കഥ, സംവിധാനം ശബ്ദലേഖനം എന്നിവയ്ക്കുള്ള ദേശീയ ചലച്ചിത്രപുരസ്കാരങ്ങളും ലഭിച്ചു.

അവിഭക്ത കമ്യൂണിസ്റ്റ് പാർട്ടി നിലവിലുണ്ടായിരുന്ന കാലത്ത്, സഖാവ് ശ്രീധരൻ എന്ന പ്രമുഖ കമ്യൂണിസ്റ്റ് നേതാവ് ഓട് ഫാക്ടറി സമരം നയിക്കുന്ന അവസരത്തിൽ ഫാകടറി ഉടമ കൊല്ലപ്പെടുന്നു. ഇതേ തുടർന്നു ശ്രീധരൻ പ്രതിയാക്കപ്പെടുകയും ഒളിവിൽ പോകുകയും ചെയ്യുന്നു. മാറിയ രാഷ്ട്രീയ പരിതഃസ്ഥിതിയിൽ എല്ലാവരും ഒളിവിൽ നിന്നു പുറത്തു വന്നെങ്കിലും ശ്രീധരൻ വന്നില്ല. അയാൾ മരിച്ചുവെന്ന വിശ്വാസത്തിൽ പാർട്ടിയിലെ രണ്ടു വിഭാഗങ്ങളും ശ്രീധരനെ രക്തസാക്ഷിയായി കാണുന്നു. അങ്ങനെയിരിക്കെ, പെട്ടെന്നൊരു ദിവസം ഒരു മുഴുക്കുടിയനും നിശ്ശബ്ദനുമായി അയാൾ തിരിച്ചു വരുന്നു. ആ തിരിച്ചു വരവു പാർട്ടികൾക്കും മറ്റുള്ളവർക്കും ബാദ്ധ്യതയാവുന്നു. ഒരു ദിവസം അയാൾ കൊല്ലപ്പെടുന്നു. തുടർന്നു വീണ്ടും അയാളെ രക്തസാക്ഷിയാക്കാൻ ആരംഭിക്കുന്നു.

ഈ ചിത്രത്തിന്റെ കമ്യൂണിസ്റ്റ് വിരുദ്ധത സംബന്ധിച്ച ആരോപണങ്ങളെ അടൂർ ആവർത്തിച്ച് നിഷേധിച്ചിട്ടുണ്ട്., സർഗാത്മകതയെയും അന്യാവസ്ഥയെയും (otherness) വ്യക്തിത്വത്തെയും കുറിച്ച്, സിനിമ എന്ന മീഡിയം ഉപയോഗിച്ച് അടൂർ നടത്തിയ അന്വേഷണങ്ങളുടെ തുടക്കമാണ് മുഖാമുഖം എന്ന് നിരീക്ഷിക്കപ്പെട്ടിട്ടുണ്ട്. അനന്തരം, മതിലുകൾ എന്നിവയാണ് സർഗാത്മകതയുടെ വിശദാംശങ്ങളെക്കുറിച്ചും മനശാസ്ത്രവശത്തെക്കുറിച്ചും അന്വേഷിക്കുന്ന മറ്റ് അടൂർ സിനിമകൾ. അനന്തരവും മതിലുകളും വ്യക്തിതലത്തിലുള്ള സർഗാത്മകതയെ അന്വേഷിക്കുമ്പോൾ, മുഖാമുഖത്തിൽ ഒരു സമൂഹം ഒന്നാകെയാണ് സർഗവൃത്തി നിർവഹിക്കുന്നതെന്നും, ഒരു വ്യക്തിയുടെ ശരിയായ ബിംബവും സമൂഹനിർമ്മിതിയായ പ്രതിബിംബവും തമ്മിലുള്ള താരതമ്യവും പാരസ്പര്യവുമാണ് മുഖാമുഖത്തിന്റെ പ്രധാനപ്രമേയങ്ങളിലൊന്ന് എന്നും പ്രൊഫ. ഗാംഗുലി നിരീക്ഷിക്കുന്നു. യൗവനത്തിന്റെ വിപ്ലവതീക്ഷ്ണതയും പ്രായാധിക്യം കൊണ്ടുവരുന്ന അലസതയും തമ്മിലുള്ള വ്യത്യാസങ്ങളാണ് മുഖാമുഖം അന്വേഷിച്ച പ്രമേയങ്ങളിലൊന്ന് എന്ന് അടൂർ പറയുന്നു.


1984 FIPRESCI Price (New Delhi)

1984 ദേശീയ ചലച്ചിത്രപുരസ്കാരം (ഇന്ത്യ)


1984 കേരളസംസ്ഥാന ചലച്ചിത്രപുരസ്കാരം




</doc>
<doc id="137950" url="https://ml.wikipedia.org/wiki?curid=137950" title="കോറിന്തോസുകാർക്ക് എഴുതിയ രണ്ടാം ലേഖനം">
കോറിന്തോസുകാർക്ക് എഴുതിയ രണ്ടാം ലേഖനം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ എട്ടാമത്തെ പുസ്തകമാണ് കോറിന്തോസുകാർക്ക് എഴുതിയ രണ്ടാം ലേഖനം. '2 കോറിന്ത്യർ' എന്ന ചുരുക്കപ്പേരിലും ഇത് അറിയപ്പെടുന്നു. പുതിയനിയമത്തിലെ ഇതരഗ്രന്ഥങ്ങളെപ്പോലെ ഗ്രീക്കു ഭാഷയുടെ കൊയ്നേ രൂപത്തിൽ എഴുതപ്പെട്ട ഈ കൃതി ആദ്യകാലക്രിസ്തീയസഭയുടെ ശ്രദ്ധേയനായ നേതാവ് തർശീശിലെ പൗലോസും ശിഷ്യൻ തിമോത്തിയും ചേർന്ന് ഗ്രീസിൽ കോറിന്തിലെ ക്രിസ്ത്യാനികൾക്ക് എഴുതിയതാണ്. അരംഭവാക്യത്തിൽ, കത്തയക്കുന്നവരിൽ ഒരാളായി തിമോത്തി പരാമർശിക്കപ്പെടുന്നുണ്ടെങ്കിലും പൗലോസിന്റെ ആ യുവശിഷ്യൻ ഈ രചനയിൽ പങ്കാളിയോ വെറും കേട്ടെഴുത്തുകാരനോ ആയിരുന്നത് എന്നു വ്യക്തമല്ല. 

എതിരാളികളുടെ നിശിതമായ വിമർശനങ്ങൾക്കു തീക്ഷ്ണമായ സംവാദശൈലിയിൽ മറുപടി പറയുന്ന ഈ കൃതി പൗലോസിന്റെ "ജീവിത ജീവിതദൗത്യത്തിന്റെ തന്നെ ന്യായീകരണം" (Apologia Pro Vita Sua) എന്നും പുതിയനിയമത്തിലെ ഏറ്റവും രസകരമായ രചനകളിലൊന്ന് എന്നും വിശേഷിക്കപ്പെട്ടിട്ടുണ്ട്.

കോറീന്തിലെ സഭയുമായുള്ള പൗലോസിന്റെ സമ്പർക്കത്തിന്റെ ഏകദേശമായ പുനർനിർമ്മിതി ഇങ്ങനെ ആവാം:


കോറിന്തോസുകാർക്കെഴുതിയ രണ്ടാം ലേഖനം പൗലോസിന്റെ രചനയാണെന്ന കാര്യത്തിൽ ബൈബിൾ പണ്ഡിതന്മാർക്കിടയിൽ സാമാന്യമായ യോജിപ്പുണ്ടെങ്കിലും ഇത് ഒരു ലേഖനം തന്നെയോ ഒന്നിലേറെ ലേഖനങ്ങൾ ചേർന്നതോ എന്നതിൽ തർക്കമുണ്ട്. പുതിയനിയമത്തിൽ കോറിന്തിയർക്കുള്ള പൗലോസിന്റെ രണ്ടു ലേഖനങ്ങൾ മാത്രമേയുള്ളു എങ്കിലും ആ ലേഖനങ്ങൾ തന്നെ തരുന്ന സൂചന അദ്ദേഹം നാലു ലേഖനങ്ങളെങ്കിലും എഴുതിയിരിക്കണം എന്നാണ്. 



രണ്ടാം ലേഖനത്തിൽ 1-9 അദ്ധ്യായങ്ങൾ ചേർന്ന ആദ്യഭാഗം "മുന്നറിയിപ്പുലേഖനത്തിലേയോ" ഇതരലേഖനങ്ങളിലെയോ ഭാഗങ്ങൾ അടങ്ങുന്നു എന്നും വാദിക്കപ്പെട്ടിട്ടുണ്ട്. ഉദാഹരണമായി രണ്ടാം ലേഖനം 6:14 മുതൽ 7:1 വരെ മുന്നറിയിപ്പുലേഖനത്തിലെ ഭാഗങ്ങളാണെന്നു ചിലർ കരുതുന്നു. എന്നാൽ ഈ നിലപാടുകൾക്ക് സ്വീകൃതി കുറവാണ്.

ആരംഭത്തിലെ അഭിവാദനത്തിനും (1:1-11) സമാപനാശീർവാദത്തിനും(13:11-14) ഇടയ്ക്ക് ഈ കൃതിയിൽ മൂന്നു ഖണ്ഡങ്ങൾ കണ്ടെത്താനാകും. ഈ ഖണ്ഡങ്ങളോരോന്നും അതിലും ചെറിയ ഉപഖണ്ഡങ്ങൾ ചേർന്നുണ്ടായതായിരിക്കാനും മതി.

അദ്യത്തെ ഏഴദ്ധ്യായങ്ങൾ ചേർന്ന ആദ്യഖണ്ഡത്തിൽ ലേഖകൻ തന്റെ പ്രവർത്തികളേയും പ്രേഷിതദൗത്യത്തേയും സൗമ്യമായി ന്യായീകരിക്കുകയും കോറിന്തിയരോടുള്ള സ്നേഹം എടുത്തു പറയുകയും ചെയ്യുന്നു. ഇതിന്റെ ആരംഭത്തിൽ, കോറിന്തിലെ സഭയുടെ നേരേയുള്ള തന്റെ സമീപകാലപെരുമാറ്റത്തെ ന്യായീകരിക്കുന്ന പൗലൊസ് അവിടേക്കുള്ള തന്റെ വേദന നിറഞ്ഞ രണ്ടാം സന്ദർശനത്തെയും തുടർന്ന് താൻ എഴുതിയ "കണ്ണുനീരിന്റെ കത്തിന്റെ" കാര്യം എടുത്തുപറയുന്നു. സ്വന്തം ശുശ്രൂഷയുടെ ദൈവശാസ്ത്രത്തിന്റെ ദീർഘമായ വിശദീകരണമാണ് ലേഖകൻ പിന്നീടു നടത്തുന്നത്. തന്റെ നേരേ ഹൃദയം തുറക്കാൻ പിതൃസമാനമായ വാത്സല്യത്തോടെ കോറിന്തിയരോടു നടത്തുന്ന അഭ്യർത്ഥനയും, നേരത്തേ എഴുതിയ കണ്ണുനീരിന്റെ കത്തിനുണ്ടായ നല്ല പ്രതികരണത്തെക്കുറിച്ചു കേട്ടറിഞ്ഞതിലുള്ള സന്തോഷ പ്രകടനവും സഭാകാര്യങ്ങളെ സംബന്ധിച്ച ചില പ്രായോഗികനിർദ്ദേശങ്ങളും ചേർന്നതാണ് ലേഖനത്തിന്റെ ഈ ഭാഗത്തിന്റെ ഊഷ്മളമായ സമാപനം. ഈ ഭാഗത്ത് അദ്ദേഹം ഇങ്ങനെ എഴുതുന്നു:-

8, 9 അദ്ധ്യായങ്ങൾ ബുദ്ധിമുട്ടുകളനുഭവിച്ചുകൊണ്ടിരുന്ന യെരുശലേമിലെ സഭയിലെ സാധുക്കൾക്കു വേണ്ടിയുള്ള ധനസമാഹരണത്തെ സംബന്ധിച്ച നിർദ്ദേശങ്ങളാണ്. ഇതിനെക്കുറിച്ച് കോറിന്തിലെ സഭയ്ക്ക് എഴുതുന്നതു തന്നെ അധികപ്പറ്റാണെന്നും ഇക്കാര്യത്തിലുള്ള അവരുടെ തീക്ഷ്ണതയെക്കുറിച്ച് മാസിഡോണിയയിലുള്ളവർക്കു മുൻപിൽ താൻ അഭിമാനം പ്രകടിപ്പിച്ചിട്ടുണ്ടെന്നും ലേഖകൻ ഒരിടത്തു പറയുന്നു.(9:1-2)

ലേഖനത്തിന്റെ ശൈലി ഒൻപതാം അദ്ധ്യായത്തിന്റെ തുടക്കത്തിൽ യാതൊരു മുന്നറിയിപ്പും ഇല്ലാതെ പെട്ടെന്നു മാറുന്നു. അതിനാൽ തുടർന്നു വരുന്ന മൂന്നദ്ധ്യായങ്ങൾ മറ്റൊരു ലേഖനത്തിന്റെ ഭാഗമാണെന്നും ഈ ലേഖനത്തിന്റെ തുടക്കത്തിൽ പറയുന്ന "കണ്ണുനീരിന്റെ കത്ത്(letter of tears)"-ന്റെ ഭാഗമായിരിക്കാം ഒരുപക്ഷേ ഇതെന്നും കരുതുന്നവരുണ്ട്. ഈ നാലദ്ധ്യായങ്ങളിൽ (9-13) ലേഖകൻ തീക്ഷ്ണമായ സംവാദശൈലിയിൽ, സ്വന്തം പ്രേഷിതവേലയെ ന്യായീകരിക്കുന്നു. സാത്താൻ പ്രകാശത്തിന്റെ മാലാഖയായി വേഷം കെട്ടുന്നതുപോലെ വേഷം കെട്ടുന്ന "കപട അപ്പസ്തോലന്മാരാണ്" ഇവിടെ പൗലോസിന്റെ വിമർശനത്തിന് മുഖ്യമായും വിഷയീഭവിക്കുന്നത്. ലേഖനത്തിന്റെ ഈ ഖണ്ഡത്തിലെ ചില ഭാഗങ്ങൾ വിഡ്ഢിയുടെ പ്രഭാഷണം(fool's speech) എന്നറിയപ്പെടുന്നു. താഴെക്കൊടുക്കുന്ന വാക്യങ്ങൾ അതിൽ പെടുന്നു:
നേരിൽക്കാണുമ്പോൾ വിനീതനും അകലെയായിരിക്കുമ്പോൾ തന്റേടിയും എന്നു നിങ്ങൾ പറയുന്ന ഞാൻ, പൗലോസ് എന്നാണ് ഈ ഖണ്ഡത്തിന്റെ തുടക്കത്തിൽ ലേഖകൻ സ്വയം പരിചയപ്പെടുത്തുന്നത്. "അയാളുടെ കത്തുകൾ തീക്ഷ്ണവും ശക്തവുമാണ്. എന്നാൽ കഴ്ചയിൽ ദുർബലനും സംസാരത്തിൽ കഴമ്പില്ലാത്തവനുമാണ് അയാൾ"(10:11) എന്നു കോറിന്തിയർ തന്നെക്കുറിച്ചു പറയുന്നതായും ലേഖകൻ എഴുതുന്നുണ്ട്.

കൊരിന്ത്യർക്കു എഴുതിയ രണ്ടാം ലേഖനം


</doc>
<doc id="137951" url="https://ml.wikipedia.org/wiki?curid=137951" title="ഇളയിടത്ത് റാണി">
ഇളയിടത്ത് റാണി

വേണാടിന്റെ തായ്‌വഴിയായിരുന്ന ഇളയിടത്തു സ്വരൂപത്തിലെ റാണിയായിരുന്നു ലക്ഷ്മിക്കുട്ടി. ഇവർ ഇളയിടത്ത് റാണി(ഇളയിടത്തമ്മ) എന്ന പേരിലാണ് പ്രസിദ്ധയായത്.

1736 -ൽ ഇളയിടത്തു സ്വരൂപത്തിന്റെ നാഥനായ കൊട്ടാരക്കര തമ്പുരാൻ വീരകേരളവർമ്മ നാടുനീങ്ങി. മുറപ്രകാരം സഹോദരിപുത്രിയായ ഇളയിടത്ത് റാണിയാണ് അടുത്ത അനന്തരാവകാശി. എന്നാൽ മാർത്താണ്ഡ വർമ്മ അനന്തരാവകാശിയെ സംബന്ധിച്ച്‌ തന്റെ തർക്കങ്ങൾ അറിയിച്ചു. സമീപത്തുള്ള നാട്ടുരാജ്യങ്ങളെയെല്ലാം വേണാടിൽ ലയിപ്പിച്ച് തിരുവിതാംകൂർ എന്ന രാജ്യം സ്ഥാപിക്കാൻ ശ്രമിച്ച അദ്ദേഹം, ഇളയിടത്തു സ്വരൂപത്തെയും വേണാടുമായി ലയിപ്പിക്കാനുള്ള ഉദ്ദേശ്യത്തിലായിരുന്നു. മർത്താണ്ഡ വർമ്മയെ ഭയന്ന റാണി തന്റെ സേനാധിപരായിരുന്ന കുഴിക്കൽ, കാട്ടൂർ ഉണ്ണിത്താന്മാരോടൊപ്പം ചങ്ങനാശ്ശേരിക്കടുത്തുള്ള തെക്കംകൂറിലേയ്ക്ക്‌ പോവുകയും, അവിടെ അഭയം തേടുകയും ചെയ്തു. തെക്കുംകൂർ രാജാവിന്റെ നിർബന്ധപ്രകാരം ഡച്ചുകാർ മാർത്താണ്ഡ വർമ്മക്കെതിരായി പ്രവർത്തിക്കാനായി റാണിയുമായി സഖ്യത്തിലായി. ഇതിനായി ഡച്ചുകാർ‌ റാണിയിൽ നിന്നും ഉടമ്പടി തുല്യം ചാർത്തി വാങ്ങി. ഡച്ച് ഗവർ‌ണ്ണറായിരുന്ന വാൻ ഇംഹോഫ്‌ റാണിക്കുവേണ്ടി മാർത്താണ്ഡ വർമ്മയുമായി കൂടിക്കാഴ്ച നടത്തി. അയൽ രാജ്യങ്ങളുടേ അഭ്യന്തരകാര്യങ്ങളിൽ മാർത്താണ്ഡ വർമ്മ ഇടപെടുന്നതിലുള്ള റാണിയുടെ എതിർപ്പ്‌ അറിയിച്ചു. എങ്കിലും ഉദ്ദേശിച്ച ഫലം കിട്ടിയില്ലെന്നു മാത്രമല്ല ഡച്ചുകാരുമായുള്ള ബന്ധം കൂടുതൽ വഷളായി. 1741-ൽ വാൻ ഇംഹോഫ്‌ റാണിയെ ഇളയടത്തു സ്വരൂപത്തിന്റെ അടുത്ത ഭരണാധികാരിയായി വാഴിച്ചു. ഇത്‌ മാർത്താണ്ഡവർമ്മയെ ചൊടിപ്പിച്ചു. അദ്ദേഹം സൈന്യത്തെ സംഘടിപ്പിച്ചുകൊണ്ട്‌ ഡച്ചുകാരും, തെക്കുംകൂറും, വടക്കുംകൂറും, ചെമ്പകശ്ശേരിയും, ഇളയിടത്തു സ്വരൂപവും ചേർന്ന സയുക്ത സേനയെ ആക്രമിച്ചു. ആ യുദ്ധത്തിൽ ഡച്ചുകാർ പരാജയം സമ്മതിച്ചു. ഇളയിത്ത് സ്വരൂപം വേണാടിന്റെ ഭാഗമായിത്തീർന്നു. സഖ്യ കക്ഷികൾക്ക് വമ്പിച്ച നാശ നഷ്ടങ്ങൾ നേരിട്ടു. മാർത്താണ്ഡ വർമ്മ റാണിയെ സഹായിക്കുന്ന എല്ലാ രാജ്യങ്ങളേയും പിടിച്ചടക്കാൻ ഉത്തരവിട്ടു. കാട്ടൂർ‌ ഉണ്ണിത്താൽ പിന്നീട് മാർത്താണ്ഡ വർമ്മയുമായി ചേർന്ന് റാണിയെ വേണാടിൽ തടവിലാക്കി. ഇതറിഞ്ഞ കുഴിക്കൽ ഉണ്ണിത്താൻ രാജ്ഞിയെ അവിടെ നിന്നും രക്ഷിച്ച് ഡച്ചുകാരുടെ സമീപത്തേക്ക് എത്തി. എന്നാൽ ഡച്ചുകാരിൽ നിന്നും അപമാനം നേരിട്ട റാണി ഉടവാൾ നെഞ്ചിലേക്ക് കുത്തിയിറക്കി ആത്മഹത്യ ചെയ്തു. തൊട്ടു പിറകെ കുഴിക്കൽ ഉണ്ണിത്താനെ, വാൻ ഇംഹോഫ്‌ വെടിവച്ച് കൊല്ലുകയും ചെയ്തു.


</doc>
<doc id="137964" url="https://ml.wikipedia.org/wiki?curid=137964" title="എസ്പ്രസ്സോ ബുക്ക് മെഷീൻ">
എസ്പ്രസ്സോ ബുക്ക് മെഷീൻ

എ.ടി.എം. ൽ നിന്നും പണം, വെൻഡിംഗ് മെഷീനിൽ നിന്നും ചായ, കാപ്പി, ദിനപത്രങ്ങൾ, തുടങ്ങിയവ ലഭ്യമാവുന്നത് പോലെ ഉപഭോക്താവിന്റെ ആവശ്യാനുസരണം പുസ്തകം അച്ചടിച്ച് (print), ബൈൻഡ് ചെയ്ത് (bind), നിർദ്ദിഷ്ട വലിപ്പത്തിൽ മുറിച്ച് (trim) ലഭ്യമാക്കുന്ന യന്ത്രമാണ് എസ്പ്രസ്സോ ബുക്ക് മെഷീൻ. ഇ.ബി.എം എന്ന ചുരുക്കപ്പേരിലറിയപ്പെടുന്നു. ലോകത്തെവിടെയും , ആർക്കും ,ഏത് ഭാഷയിലുമുള്ള ഏത് പുസ്തകവും ഞൊടിയിടയ്ക്കുള്ളിൽ ലഭ്യമാക്കുക എന്നതാണ് ഈ യന്ത്രത്തിന്റെ രൂപകല്പനയുടെ പിന്നിലുള്ള ലക്ഷ്യം.

ജേസൺ എപ്സ്റ്റീൻ, ഡേൻ നെല്ലർ, എന്നീ പ്രസാധനരംഗ വിദ്ഗ്ദ്ധരും, ജെഫ് മാർഷ് എന്ന ശാസ്ത്രജ്ഞനും ചേർന്നാണ് ഇ.ബി.എം വികസിപ്പിച്ചെടുത്തത്. 1999 ൽ പിറവിയെടുത്ത ആശയം 2007 ൽ ആദ്യമായി വിപണിയിലെത്തി.ആ വർഷത്തെ ഏറ്റവും നൂതനമായ കണ്ടുപിടിത്തത്തിനുള്ള പുരസ്ക്കാരം ഇ.ബി.എം.നായിരുന്നു.

അര ടൺ ഭാരമുള്ള യന്ത്രമാണ് ഇ.ബി.എം. പ്രിന്ററുകളുടെ ഭാരവും കൂടിയാവുമ്പോൾ ഒരു ടണ്ണോളം വരുന്ന ഈ യന്ത്രഭീമനെ സജ്ജീകരിക്കാൻ ഒരു കൊച്ചു മുറി തന്നെ വേണം. ഒറ്റ പേജ് മുതൽ 830 പുറമുള്ള പുസ്തകങ്ങൾ വരെ അച്ചടിക്കുന്ന ഇ.ബി.എം വർണ്ണഛായ ചിത്രങ്ങളും ബഹുവർണ്ണ പുറം ചട്ടകളും തയ്യാറാക്കും. ഒരു സാധാരണ പുസ്തകം നാലു മിനിറ്റുകൾ കൊണ്ട് പുറത്തിറക്കുന്ന ഈ യന്ത്രം ദിവസം പന്ത്രണ്ട് മണിക്കുർ വീതം ആഴ്ചയിൽ ഏഴു ദിവസവും പ്രവർത്തിച്ചാൽ ഒരു വർഷം അറുപതിനായിരം പുസ്തകങ്ങൾ പുറത്തിറക്കാൻ സാധിക്കുമെന്ന നിർമ്മാതാക്കൾ അവകാശപ്പെടുന്നു.
പുസ്തകം അച്ചടിച്ചു കിട്ടാൻ താല്പര്യമുള്ള ഉപഭോക്താവ് ഈ യന്ത്രം സ്ഥിതി ചെയ്യുന്ന കേന്ദ്രത്തിൽ പോകണമെന്നില്ല. ഓൺലൈൻ വഴി യന്ത്രവുമായി ബന്ധപ്പെടാവുന്നതാണ്.എണ്ണായിരത്തിൽ പരം പ്രസാധകരുടെ എട്ട് ലക്ഷത്തിൽ പരം പുസ്തകങ്ങളാണ് ഇപ്പോൾ യന്ത്രസംവിധാനത്തിൽ ലഭിക്കുന്നത്. സൗജന്യവും സ്വതന്ത്രവുമായ (free/open source archival ) കൃതികളും അച്ചടിച്ച് ലഭിക്കുന്നത് ഇതോടൊപ്പം ചേർത്താൽ , ഈ യന്ത്രം ലഭ്യമാക്കുന്ന കൃതികളുടെ എണ്ണം ദശലക്ഷം കവിയും.
അച്ചടിയുടെ ഫോണ്ട്, കടലാസ്സിന്റെ തരം, പുറം ചട്ടയിലെ വർണ്ണങ്ങളും ചിത്രങ്ങളും ഇവയെല്ലാം തിരഞ്ഞെടുത്ത് ഓർഡർ കൊടുത്ത് പണം അടച്ചുകഴിഞ്ഞാൽ മിനിട്ടുകൾക്കുള്ളിൽ അച്ചടിച്ച് ബൈൻഡ് ചെയ്തു കിട്ടുന്നു.അതിനുശേഷം ആവശ്യമുള്ള വലിപ്പത്തിൽ ട്രിം ചെയ്യുന്നതോടുകൂടി നിർമ്മാണം പൂർത്തിയാവുന്നു. 
ഉപഭോക്താവിനു പുസ്തകം ലഭിക്കാൻ കാലതാമസമില്ലാത്തതു പോലെ തന്നെ ഗ്രന്ഥകർത്താവിനും നിമിഷനേരത്തിനുള്ളിൽ വിറ്റ പുസ്തകത്തിന്റെ പണം ലഭിക്കുന്നു. അതിനാൽ ഉപഭോക്താവിനും പ്രസാധകനും, ഗ്രന്ഥകർത്താവിനും ഇ.ബി.എം ഗുണകരമായി വർത്തിക്കുന്നു.

ഗുട്ടൻബർഗ് തന്റെ അച്ചടിയന്ത്രം കണ്ടുപിടിച്ചതിനുശേഷം പ്രസാധനരംഗത്തുണ്ടാകുന്ന ഏറ്റവും വലിയ വിപ്ലവം എന്നൊക്കെ ഇ.ബി.എം വിശേഷിപ്പിക്കപ്പെട്ടിട്ടുണ്ട്. ഇതൊരു അതിശയോക്തി മാത്രമായി കരുതുന്നവരും ഏറെയുണ്ട്.അതെന്തുതന്നെയായാലും, പരമ്പരാഗത പ്രസാധനത്തെ ഇ.ബി.എം മാറ്റിമറിയ്ക്കുക തന്നെ ചെയ്തിരിക്കുന്നു.
കോളേജ് ലൈബ്രറികൾ, സർവ്വകലാശാലകൾ, ടെക്സ്റ്റ് ബുക്ക് ആവശ്യക്കാർ, വലിയ ബാങ്കുകൾ, ലോകാരോഗ്യ സംഘടന, ലോകബാങ്ക്, തുടങ്ങിയ സർക്കാരേതര പ്രസ്ഥാനങ്ങൾ എന്നിവരാണ് ഇപ്പോൾ ഈ യന്ത്രം വാങ്ങിയിട്ടുള്ളത്. എന്നാൽ സമീപ ഭാവിയിൽ തന്നെ റീട്ടേൽ വിപണന രംഗത്ത് ഇ.ബി.എമ്മുകൾ വലിയ ചലനം സൃഷ്ടിക്കുമെന്നാണ് പ്രവചിക്കപ്പെടുന്നത്.
മുൻകൂറായി പണമടച്ച് കെട്ടുകണക്കിനു പുസ്തകങ്ങൾ വാങ്ങിവച്ചിട്ട് അവ വിൽക്കപ്പെടാതെ കെട്ടിക്കിടക്കുന്ന അവസ്ഥ ഇല്ലാതാക്കാൻ ഇ.ബി.എമ്മുകൾക്കാവും എന്നു കരുതപ്പെടുന്നു.

ഒന്നര ലക്ഷം ഡോളറാണ്( 75 ലക്ഷം രൂപ) ഇ.ബി.എമ്മിന്റെ വില. പ്രിന്ററുകൾ കൂടാതെയുള്ള വിലയാണിത്. അച്ചടിച്ചെലവുകൾ പേജിന് ഒരു സെന്റ് (50 പൈസ)എന്നാണ് നിർമ്മാതാക്കൾ നൽകുന്ന കണക്ക്. ഒരു ഇടത്തരം പുസ്തകവ്യാപാര ശാല തുടങ്ങാൻ വേണ്ടിവരുന്ന മൂലധനത്തെക്കാൾ ഏറെയൊന്നുമല്ല ഇതത്രെ.

വില്പ്പന നടന്നു എന്നുറപ്പായ ശേഷം മാത്രമാണ് പുസ്തകങ്ങൾ അച്ചടിക്കപ്പെടുന്നത് എന്നതിനാൽ അച്ചടിമഷി, കടലാസ്സ് , വൈദ്യുതി , എന്നിവയുടെ ഉപഭോഗവും കാര്യക്ഷമമാവുന്നു. കെട്ടിക്കിടക്കുന്ന പുസ്തകങ്ങൾ ഉയർത്തുന്ന പാരിസ്ഥിതിക വെല്ലുവിളി ഇ.ബി.എം ഒരു വലിയ അളവുവരെ പരിഹരിക്കുന്നു.


</doc>
<doc id="137968" url="https://ml.wikipedia.org/wiki?curid=137968" title="ഗ്രീറ്റിങ്സ്">
ഗ്രീറ്റിങ്സ്

ഷാജൂൺ കാര്യാലിന്റെ സംവിധാനത്തിൽ ജയസൂര്യ, ഇന്നസെന്റ്, അബ്ബാസ്, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഗ്രീറ്റിങ്സ്. ഘോഷ് ക്രിയേഷൻസിന്റെ ബാനറിൽ അരുൺ ഘോഷ് നിർമ്മിച്ച ഈ ചിത്രം വിതരണം ചെയ്തത് ചാമ്പ്യൻ റിലീസ്, ഘോഷ് റിലീസ് എന്നിവർ ചേർന്നാണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് മണി ഷൊർണൂർ ആണ്.

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് രവീന്ദ്രൻ ആണ്. പശ്ചാത്തലസംഗീതം ഔസേപ്പച്ചൻ കൊടുത്തിരിക്കുന്നു.




</doc>
<doc id="137979" url="https://ml.wikipedia.org/wiki?curid=137979" title="രഞ്ജിത് സിങ്">
രഞ്ജിത് സിങ്

സിഖ് സാമ്രാജ്യത്തിലെ ആദ്യത്തെ രാജാവാണ് മഹാരാജ രഞ്ജിത് സിങ് () (ജനനം 1780 നവംബർ 13) (ഭരണം 1799-1839 ജൂൺ 20). ഗുജ്രൻവാലയിലെ ഒരു ചെറിയ സിഖ് സമൂഹത്തിന്റെ നേതാവായിരുന്ന രഞ്ജിത് സിങ്, 1799-ൽ ദുറാനി അഫ്ഗാൻ സാമ്രാജ്യത്തിന്റെ പ്രതിനിധിയായി ലാഹോറിൽ ഭരണത്തിലവരോധിക്കപ്പെട്ടു. ദുറാനികളുടെ ശക്തിക്ഷയം മുതലെടുത്ത രഞ്ജിത് സിങ്, സിന്ധുവിനും സത്‌ലുജിനും മദ്ധ്യേയുള്ള വടക്കൻ പഞ്ചാബ്, കശ്മീർ, മുൾത്താൻ, ദേരാജാത്, പെഷവാർ താഴ്വര തുടങ്ങിയവയയിടങ്ങളിലെല്ലാം സമ്പൂർണ്ണ ആധിപത്യം സ്ഥാപിച്ചു. തന്റെ നാലുപതിറ്റാണ്ട് ഭരണകാലത്ത് സാമ്രാജ്യത്തെ 5 ലക്ഷം ചതുരശ്രകിലോമീറ്റർ വിസ്തൃതിയിലെത്തിക്കാൻ രഞ്ജിത്തിനായി. 

അഫ്ഗാനികളുടെ ഭീഷണിയെ ചെറുക്കുന്നതിന് രഞ്ജിത്, ഇന്ത്യയിലെ ബ്രിട്ടീഷുകാരുമായി ചങ്ങാത്തം സ്ഥാപിച്ചിരുന്നു. രഞ്ജിത്തിന്റെ കാലശേഷം കഴിവുറ്റ ഒരു ഭരണാധികാരിയില്ലാത്തതിനാൽ പത്തൊമ്പതാം നൂറ്റാണ്ടിന്റെ മദ്ധ്യത്തിൽ സാമ്രാജ്യം ബ്രിട്ടീഷുകാരുടെ ആധിപത്യത്തിലായി.

രഞ്ജിത് സിങ്ങിന്റെ പിതാവ്, സർദാർ മഹാൻ സിങ്, ഗുജ്രൻ‌വാലയിലെ സുകേർചകിയ മിസ്‌ലിന്റെ തലവനായിരുന്നു. അമ്മയായ രാജ് കൗറിന്റെ സ്വദേശമായ മദ്ധ്യഹരിയാണയിലെ ജിന്ദിനടുത്ത് ബുദ്രുഖാൻ എന്ന പട്ടണത്തിലാണ് 1780 നവംബർ 13-ന് രഞ്ജിത് സിങ് ജനിച്ചത്. രഞ്ജിത്തിന്റെ അമ്മയുടെ അച്ഛനായിരുന്ന സർദാർ ഗജ്പത് സിങ് ജിന്ദിലെ ഭരണാധികാരിയായിരുന്നു.

ചെറുപ്പത്തിലേ വസൂരി ബാധിച്ച് അദ്ദേഹത്തിന്റെ ഒരു കണ്ണ് നഷ്ടപ്പെട്ടിരുന്നു. 1790-ൽ തന്റെ പിതാവിന്റെ മരണത്തോടെ പത്താം വയസ്സിൽ സുകേർചകിയ മിസ്‌ലിന്റെ നേതൃത്വം രഞ്ജിത് സിങ് ഏറ്റെടുത്തു.

ദുറാനി സാമ്രാജ്യത്തിലെ ചക്രവർത്തിയായിരുന്ന അഹ്മദ് ഷാ ദുറാനി, തന്റെ അവസാനകാലത്ത് മദ്ധ്യ പഞ്ചാബിന്റെ നിയന്ത്രണം സിഖുകാർക്ക് തന്റെ മേൽക്കോയ്മയിൽ വിട്ടുകൊടുത്തിരുന്നു. ഏതാണ്ട് 20 വർഷത്തിനു ശേഷം ലാഹോറിൽ ഒരു കലാപം പൊട്ടിപ്പുറപ്പെടുകയും സിഖുകാർ അഫ്ഗാൻ പ്രതിനിധിയെ വധിക്കുകയും ചെയ്തു.

ഇതിനുശേഷം അന്നത്തെ ദുറാനി ചക്രവർത്തിയായിരുന്ന സമാൻ ഷാ ലാഹോറിന്റെ നിയന്ത്രണം ഏറ്റെടുത്തെങ്കിലും ഇതിനിടെ കാബൂളിൽ തന്റെ അർദ്ധസഹോദരന്റെ നേതൃത്വത്തിലാരംഭിച്ച അട്ടിമറിശ്രമം അമർച്ച ചെയ്യുന്നതിന് അദ്ദേഹത്തിന് കാബൂളിലേക്ക് മടങ്ങേണ്ടിവന്നതിനാൽ ലാഹോറിൽ ഒരു സിഖുകാരനെത്തന്നെ പ്രതിനിധിയായി നിയമിക്കാൻ നിർബന്ധിതനായി.. അങ്ങനെ 1799 ഫെബ്രുവരിയിൽ രഞ്ജിത് സിങ്, അഫ്ഗാൻ രാജാവിന്റെ പ്രതിനിധിയായി പഞ്ചാബിൽ ഭരണം നടത്താനാരംഭിച്ചു.

ദുറാനി രാജവംശത്തിന്റെ ശക്തിക്ഷയം മുതലെടുത്ത രഞ്ജിത് സിങ്, സിന്ധുവിനും സത്‌ലുജിനും മദ്ധ്യേയുള്ള വടക്കൻ പഞ്ചാബ് മുഴുവൻ 1818-ഓടെ നിയന്ത്രണത്തിലാക്കി. സൈനികമായി ശക്തിയാർജ്ജിച്ച് സിഖുകാർ, പിന്നീട് കശ്മീരും മുൾത്താനും ദേരാജാത്തും കൈപ്പിടിയിലൊതുക്കുകയും പെഷവാർ താഴ്വരയിൽ പൂർണമായും ആധിപത്യം സ്ഥാപിക്കുകയും ചെയ്തു. എങ്കിലും ഈ സമയത്തും അഫ്ഗാനികൾക്ക് ചെറിയ കപ്പം കൊടുത്ത് തന്റെ വിധേയത്വം പ്രകടിപ്പിച്ചിരുന്നു.
1839 ജൂൺ 27-ന് രഞ്ജിത് സിങ് മരണമടഞ്ഞു. ഇതിനുശേഷം ലാഹോറിൽ അധികാരവടംവലി രക്തരൂഷിതമായി വർഷങ്ങളോളം നീണ്ടുനിന്നു. രഞ്ജിത് സിങ്ങിന്റെ മൂന്ന് മക്കൾ, സഭാംഗങ്ങളിൽ ചിലർ, രണ്ട് റാണിമാർ, ഖൽസ സൈന്യം എന്നിവയായിരുന്നു ഈ വടംവലിയിലെ പ്രധാനകക്ഷികൾ. ഈ അധികാരവടംവലി സാമ്രാജ്യത്തിന്റെ അസ്തമയത്തിന് കാരണമാകുകയും ആംഗ്ലോ സിഖ് യുദ്ധങ്ങൾ എന്നറിയപ്പെടുന്ന രണ്ട് യുദ്ധങ്ങളിലൂടെ ബ്രിട്ടീഷുകാർ പഞ്ചാബിനെ തങ്ങളുടെ കീഴിലാക്കുകയും ചെയ്തു.

തുടക്കംമുതലേ ഇന്ത്യയിലെ ബ്രിട്ടീഷ് ഭരണാധികാരികളുമായി നല്ല ബന്ധമാണ് രഞ്ജിത് സിങ്ങിനുണ്ടായിരുന്നത്. 1806-ൽ സത്ലുജിനെ പഞ്ചാബിന്റെ കിഴക്കൻ അതിർത്തിയായി അംഗീകരിച്ച് ബ്രിട്ടീഷുകാരുമായി ധാരണാപത്രത്തിൽ ഒപ്പുവച്ചു. 1820-ൽ സിന്ധ് സ്വന്തമാക്കാനുള്ള രഞ്ജിത് സിങ്ങിന്റെ ശ്രമങ്ങൾക്ക് ബ്രിട്ടീഷുകാർ തടസം നിന്നിരുന്നു. എന്നാൽ 1831-ൽ റൂപറിൽ (രൂപ്നഗർ) വച്ച് വില്ല്യം ബെന്റിക്കുമായി രഞ്ജിത് സിങ് വീണ്ടും കൂടിക്കാഴ്ച നടത്തുകയും സൗഹൃദം പുതുക്കുകയും ചെയ്തു. 

1830-കളിൽ സത്ലുജിന് കിഴക്കുള്ള പ്രദേശങ്ങളെച്ചൊല്ലി ബ്രിട്ടീഷുകാരുമായി തർക്കമുണ്ടാകുകയും ഫിറോസ്പൂരൊഴികെയുള്ള പട്ടണങ്ങൾ പഞ്ചാബികൾക്ക് നൽകി ധാരണയാകുകയും ചെയ്തു. ബ്രിട്ടീഷുകാർ ഫിറോസ്പൂരിൽ കോട്ടകെട്ടിയതിനെത്തുടർന്ന് നദിക്കിപ്പുറത്തുള്ള കസൂറിൽ സൈനികകേന്ദ്രവും കോട്ടയും സ്ഥാപിച്ച് രഞ്ജിത് സിങ്ങും പ്രതിരോധം തീർത്തു. 1838-ൽ അഫ്ഗാനിസ്താനെ ആക്രമിക്കാനുള്ള പരിപാടിയിലും സിഖുകാർ, ബ്രിട്ടീഷുകാരുടെ സഖ്യകക്ഷിയായി.

നിരവധി വിദേശസൈനികർ രഞ്ജിത് സിങ്ങിനു കീഴിൽ ജോലി ചെയ്തിരുന്നു. ഇത്തരം വിദേശികളുടെ സഹായത്തോടെ രഞ്ജിത് സിങ് തന്റെ സേനയെ യൂറോപ്യൻ മാതൃകയിൽ പരിഷ്കരിക്കുകയും ചെയ്തു. രഞ്ജിത് സിങ്ങിന്റെ ഈ ആധുനികസേനയാണ്, അദ്ദേഹത്തോട് രമ്യതയിൽ വർത്തിക്കാൻ ബ്രിട്ടീഷുകാരെ പ്രേരിപ്പിച്ച പ്രധാനഘടകം. നെപ്പോളിയന്റെ സേനയിൽ മുൻപ് പ്രവർത്തിച്ചിരുന്ന ജീൻ ബാപ്റ്റിസ്റ്റ് വെഞ്ചുറ, ഷോൺ ഫ്രാൻസ്വ അല്ലാഡ് എന്നിവരാണ് രഞ്ജിത്തിനു കീഴിൽ ജോലിചെയ്യാനെത്തിയ ആദ്യത്തെ യൂറോപ്യൻമാർ. 1822-ൽ ഇവർ എത്തിയതിനു ശേഷം ഡസൻകണക്കിന് യൂറോപ്യൻമാർ പഞ്ചാബിൽ ജോലി ചെയ്യാനെത്തി. പാവ്ലോ അവിറ്റബൈൽ ഇക്കൂട്ടത്തിലെ മറ്റൊരു പ്രമുഖനാണ്.

രഞ്ജിത് സിങ്ങിന്റെ കീഴിലെ ഈ വിദേശ കൂലിപ്പടയാളികളെ പശ്ചാത്തലമാക്കി 1841-1842 കാലഘട്ടത്തിൽ ഹെൻറി ലോറൻസ് രചിച്ച അഡ്വഞ്ചേഴ്സ് ഓഫ് ആൻ ഓഫീസർ ഇൻ ദ സെർവീസ് ഓഫ് രഞ്ജിത് സിങ് എന്ന നോവൽ ശ്രദ്ധേയമാണ്.

യൂറോപ്യൻ കൃതികളനുസരിച്ച് രഞ്ജിത് സിങ് അക്ഷരാഭ്യാസമില്ലാത്തവനായിരുന്നു. എങ്കിലും ബുദ്ധികൂർമ്മതയും അസാമാന്യ ഓർമ്മശേഷിയുള്ളവനുമാണെന്ന് ചിത്രീകരിക്കപ്പെടുന്നത്. രാജ്യകാര്യങ്ങളിൽ പ്രത്യേകിച്ച് നികുതിക്കണക്കുകളിലെല്ലാം അദ്ദേഹം കർശനനിരീക്ഷണം നടത്തിയിരുന്നു. കാലഘട്ടത്തെയും അദ്ദേഹത്തിന്റെ സാമ്രാജ്യത്തെയും അടിസഥാനമാക്കി നോക്കിയാൽ രഞ്ജിത് സിങ്ങിനെ മഹാനെന്നു നിസ്സംശയം പറയാം എന്ന് പത്തൊമ്പതാം നൂറ്റാണ്ടിൽ പഞ്ചാബിൽ ഭരണം നടത്തിയ ഹെൻറി ലോറൻസ് അഭിപ്രായപ്പെടുന്നു. അദ്ദേഹം പ്രജകളോട് സ്വതന്ത്രമായി ഇടപെഴകിയിരുന്നെന്നും ശത്രുക്കളോടും അവരുടെ കുടുംബത്തോടും ദയ കാട്ടുകയും ഒരു വധശിക്ഷക്കുപോലും ആജ്ഞാപിച്ചിരുന്നില്ലെന്നും ഹെൻറി കൂട്ടിച്ചേർക്കുന്നു. ജനങ്ങളെപ്പറ്റി കൂടുതലറിയുന്നതിന് രഞ്ജിത് സിങ് സാമ്രാജ്യം ചുറ്റിക്കറിങ്ങിയുള്ള വാർഷികയാത്രയും നടത്തിയിരുന്നു. അത്യാഗ്രഹം, മദ്യപാനം, വ്യഭിചാരം എന്നിവയുടെ പേരിൽ വിമർശിക്കന്നുണ്ടെങ്കിലും ഇതെല്ലാം പൗരസ്ത്യഭരണാധികാരികളിൽ സാധാരണമായ കാര്യമാണെന്നാണ് ഹെൻറി അഭിപ്രായപ്പെടുന്നത്.

രഞ്ജിത് സിങ് എല്ലാ മതങ്ങോളും സഹിഷ്ണുത പുലർത്തിയിരുന്നു. നാനാമതസ്ഥരടങ്ങിയ അദ്ദേഹത്തിന്റെ ദർബാർ തന്നെ ഇതിന് തെളിവാണ്. സിഖ് മതസ്ഥർക്ക് പുറമേ ഹിന്ദുക്കളായ ദിവാൻ ദിനനാഥ്, ഹിന്ദു ഡോഗ്ര സഹോദരന്മാരായ ഗുലാബ് സിങ്, ധിയാൻ സിങ്, സുചേത് സിങ്, മുസ്ലീങ്ങളായ ഫക്കീർ അസീസുദ്ദീൻ, ഫക്കീർ നൂറുദ്ദീൻ തുടങ്ങിയവരെല്ലാം രഞ്ജിത് സിങ്ങിന്റെ സഭാംഗങ്ങളായിരുന്നു.


</doc>
<doc id="137992" url="https://ml.wikipedia.org/wiki?curid=137992" title="നഗര ഭൂമിശാസ്ത്രം">
നഗര ഭൂമിശാസ്ത്രം

കാർഷികേതരവും ഉത്പാദന-സേവനപരവുമായ ധർമങ്ങളെ ആശ്രയിച്ച് ഉപജീവനം നിർവഹിക്കുന്ന നിബിഡ (dense) അധിവാസങ്ങളുടെ വിശിഷ്യാ, പട്ടണങ്ങളുടെയും നഗരങ്ങളുടെയും ഭൂമിശാസ്ത്രപരമായ സവിശേഷതകളെ സംബന്ധിച്ച വിജ്ഞാനശാഖയെ നഗര ഭൂമിശാസ്ത്രം എന്നു വിളിക്കാം. ഇതിന്റെ പരിധിയിൽപ്പെടുന്ന വിഷയങ്ങളിൽ കൃഷി തുടങ്ങിയ അടിസ്ഥാന വൃത്തികളെ ഉൾപ്പെടുത്താറില്ല. നഗരാധിവാസങ്ങളുടെ സ്രോതസ്സ്, സ്ഥാനം, ഭൂവിവരണം, അവസ്ഥിതി, വളർച്ച, കർമസരണി, സമാന അധിവാസങ്ങളുമായുള്ള പരസ്പരബന്ധം, സ്വാധീന മേഖല തുടങ്ങിയവയെപ്പറ്റിയുള്ള സമഗ്രപഠനത്തിലാണ് "നഗര ഭൂമിശാസ്ത്രം" ഊന്നൽ നല്കുന്നത്.

ഉത്പാദന-സേവന മേഖലകളിലുള്ള വികാസത്തെയും മേല്ക്കോയ്മയെയുമാണ് "നഗര" എന്ന വിശേഷണം ദ്യോതിപ്പിക്കുന്നത്. ആധുനിക വിവക്ഷയിൽ, ഈവിധ പ്രവർത്തനങ്ങൾ കൂടുതലായുള്ളതും ഭൂരിപക്ഷം ജനങ്ങൾ അവയെമാത്രം ആശ്രയിക്കുന്നതുമായ മേഖലകളുടെ അതിർവരമ്പുകൾ നിർണയിച്ച്, അവയുടെ ഭരണം പ്രത്യേക സമിതിയുടെ മേൽനോട്ടത്തിൽ സംവിധാനം ചെയ്യപ്പെടുമ്പോഴാണ് പ്രസക്ത മേഖല "നഗരം" എന്ന ഗണത്തിൽപ്പെടുന്നത്. 
എന്നിവയെ അവലംബിച്ച് ഈദൃശമേഖലകൾക്ക് 
എന്നിങ്ങനെ വികസനത്തിന് ആനുപാതികമായ വിശേഷണം നല്കപ്പെട്ടുവരുന്നു.

തുടങ്ങിയവയൊക്കെ നഗരഭൂമിശാസ്ത്രത്തിന്റെ പഠനപരിധിക്കുള്ളിൽ ഉൾപ്പെട്ടിരിക്കുന്നു. നഗരവത്കരണം (urbanization) എന്ന പ്രക്രിയയിലെ മുഖ്യ പ്രാചലം (prime parameter) ജനസംഖ്യാവർധനവാണ്. ജനപ്പെരുപ്പത്തിന്റെ തോതിനോടു കൂടിനില്ക്കത്തക്കവണ്ണം തൊഴിലവസരങ്ങളിലും ഉപജീവനമാർഗങ്ങളിലും ഏറ്റമുണ്ടാവണം. ഒപ്പംതന്നെ, നഗരാധിവാസത്തിന്റെ ആകർഷണമായ അടിസ്ഥാന സുഖസൗകര്യങ്ങളിലും വർധനവുണ്ടാകേണ്ടതുണ്ട്. പരസ്പര പൂരകങ്ങളായ ഈവിധ വികസനത്തിനുവേണ്ട ധനം നഗരത്തിലെ ഉത്പാദനമേഖലയാണ് സമാഹരിക്കേണ്ടത്. ഇക്കാരണത്താൽ, ഉത്പാദന വർധനവാണ് നഗരവത്കരണത്തിന്റെ ജീവനാഡി എന്നു പറയാം. ഉത്പാദനസൌകര്യങ്ങൾ മെച്ചപ്പെടുത്തുന്നത് കൂറ്റൻ ഫാക്റ്ററികളിൽ നടത്തുന്ന വൻകിട വ്യവസായങ്ങളിലൂടെയോ ചെറുകിട വ്യവസായങ്ങളിലൂടെയോ പാർപ്പിടങ്ങളിൽത്തന്നെയുള്ള കുടിൽ വ്യവസായങ്ങളിലൂടെയോ ആവാം. നഗരങ്ങളുടെ ആസൂത്രിതമായ വളർച്ചയിൽ ഇവ മൂന്നിനും ഏറെക്കുറെ തുല്യമായ പ്രാധാന്യം നല്കപ്പെടുന്നുമുണ്ട് (പരിസ്ഥിതിപരമായ കാരണങ്ങളാൽ ഇതിൽ ഏറ്റക്കുറച്ചിൽ ഉണ്ടായെന്നു വരാം). ഉത്പാദനമേഖലയുടെ വളർച്ചയും ജനപ്പെരുപ്പത്തോടനുബന്ധിച്ചുള്ള ഭവന അടിസ്ഥാന സൗകര്യ വികസനവും ചേർന്ന്, പരമ്പരാഗതമായി നിലനിന്നുപോന്ന, കൃഷി തുടങ്ങിയ പ്രാഥമിക (primary) വൃത്തികളുടെ ശൈഥില്യത്തിന് ഇടയാവുന്നത് നഗരവത്കരണത്തിൽ സാർവത്രികമാണ്. പരമ്പരാഗത വൃത്തികളിൽ ഏർപ്പെട്ടിരുന്ന തദ്ദേശീയർ നഗരവത്കരണത്തിന്റെ ഭാഗമായി ഉത്പാദന-സേവന മേഖലകളിലേക്കു ചുവടുമാറ്റുന്നു. ക്രമേണ ഇക്കൂട്ടരുടെ ജീവിതചര്യയിലെന്നപോലെ ജീവിതശൈലിയിലും നാഗരികത സ്വാധീനം ചെലുത്തുന്നു. ഫലത്തിൽ, നഗരവത്കരിക്കപ്പെടുന്ന മേഖലയ്ക്കു പുതിയ മുഖം കൈവരുന്നു. നഗരങ്ങളുടെ സമഗ്രപഠനത്തിനുള്ള പ്രായോഗികമാർഗ്ഗം അവയെ വ്യവസായം, വ്യാപാര വാണിജ്യങ്ങൾ, ഗതാഗത-വാർത്താവിനിമയ സംവിധാനം, ഇതര സേവനമേഖലകൾ എന്നിവയിലേർപ്പെട്ടു ജീവിക്കുന്ന ജനസാമാന്യത്തിന്റെ അധിവാസ ശൃംഖലകളായി കൈകാര്യം ചെയ്യുകയാണ്. പാശ്ചാത്യ സംവിധാനങ്ങളെ ആധുനികം എന്നും പൗരസ്ത്യ സംസ്കാരങ്ങളെ പൗരാണികമെന്നും വ്യവഹരിച്ചുപോന്ന മുൻ പതിവിനുപകരം സംസ്കാരത്തിന്റെ അളവുകോൽ നാഗരികതയുടെ വളർച്ചയാണെന്ന വിവക്ഷ ഇപ്പോൾ സാർവദേശീയമായി അംഗീകരിക്കപ്പെട്ടിരിക്കുന്നു.

മനുഷ്യാധിവാസങ്ങളുടെ ശാസ്ത്രീയപഠനം എന്ന നിലയ്ക്ക് നഗരമേഖലകളുടെ ആന്തരികഭാവങ്ങൾ, ഉപമേഖലകളുടെ വ്യതിരിക്തത, അവയുടെ അന്യോന്യപ്രക്രിയകളും പരസ്പരപൂരകത്വവും, ഭൂമിയുടെ കാർഷികേതരവും എന്നാൽ സാന്ദ്രവുമായ ഉപഭോഗക്രമം, ജനവാസവും ഉപജീവന വ്യവസ്ഥയും തുടങ്ങിയ പ്രാചലങ്ങളെയാണ് നഗരഭൂമിശാസ്ത്രം പരിഗണിക്കുന്നത്.

കുറഞ്ഞത് 20,000 പേരെങ്കിലും സ്ഥിരമായി പാർത്തുവരുന്ന അധിവാസ കേന്ദ്രങ്ങളെയാണ് ഐക്യരാഷ്ട്രസഭ "നഗരം" ആയി നിർവചിച്ചിട്ടുള്ളത് (1979). വിവിധ രാജ്യങ്ങളിൽ ഇതിന് വ്യത്യാസം വരാം. അൽബേനിയയിൽ 400 പേരുള്ള അധിവാസകേന്ദ്രത്തെപ്പോലും പട്ടണമായി ഗണിക്കുന്നു. ഡന്മാർക്കിൽ പട്ടണത്തിനുവേണ്ട കുറഞ്ഞ ജനസംഖ്യ 250 ആണ്. ഫ്രാൻസിലേത് 2,000 ആയിരിക്കുമ്പോൾ യു.എസ്സിൽ 20,000-ത്തിലേറെ ജനസംഖ്യയുള്ളയിടങ്ങളെ മാത്രമേ നഗരങ്ങളുടെ പട്ടികയിൽ ഉൾപ്പെടുത്തുന്നുള്ളൂ. ഇസ്രയേലിൽ കാർഷികേതരവൃത്തിയിൽ ഏർപ്പെടുന്ന ഏത് അധിവാസകേന്ദ്രത്തെയും പട്ടണമായി വിശേഷിപ്പിക്കുന്നു. പട്ടണ/നഗരങ്ങളിലെ ജനസംഖ്യ അതിവേഗത്തിൽ വർധിക്കുന്നുവെന്നത് സാർവദേശീയ വസ്തുതയാണ്. മുൻകാലങ്ങളെ അപേക്ഷിച്ച് അതിദ്രുതമായ വളർച്ചയാണ് ഇക്കഴിഞ്ഞ രണ്ടു ദശകങ്ങളിൽ നഗരങ്ങൾ കാഴ്ചവച്ചത്. ഇതിനു സമാന്തരമായി കാർഷികേതര പ്രവർത്തനങ്ങളുടെ വികാസം, സാർവത്രിക വിദ്യാഭ്യാസം, സാങ്കേതിക വിജ്ഞാനവ്യാപനം, സാംസ്കാരിക -വിനോദോപാധികളുടെ വ്യാപനം, പരിഷ്കൃത ജീവിതചര്യയോടുള്ള ആഭിമുഖ്യം തുടങ്ങിയവയിലും അതിവേഗത്തിലുള്ള പുരോഗതി ദൃശ്യമാണ്. ധനസമ്പാദനം ലക്ഷ്യമാക്കി നഗരങ്ങളിലേക്കു ചേക്കേറുന്ന പ്രവണതയ്ക്ക് ആക്കം കൂടിയതും നഗരങ്ങളുടെ വളർച്ചയ്ക്കു കാരണമായി.

ചുറ്റുപാടുമുള്ള പ്രദേശങ്ങളിലെ ജനങ്ങളിൽ ഒരു വിഭാഗം ഉത്പാദന-സേവന വൃത്തികളിൽ ആകൃഷ്ടരായി നഗരത്തിലേക്കെത്തുന്നതോടെ, അവിടത്തെ നിലവിലുള്ള ഉത്പാദനത്തിന്റെ തോത് ഇരട്ടിക്കുന്നു. ഉത്പാദനശേഷിയിലെ വർധനവ് കൂടുതൽ തൊഴിലവസരങ്ങൾ സൃഷ്ടിക്കുന്നു. ഇതോടൊപ്പം വിപണനവ്യവസ്ഥയിലും വികാസമുണ്ടാകും. ചുറ്റുപാടുമുള്ള പ്രദേശങ്ങളിൽ വിളയുന്ന കാർഷിക വിഭവങ്ങൾക്ക് നഗരത്തിനുള്ളിലും അവിടത്തെ ഉത്പന്നങ്ങൾക്ക് സമീപ സ്ഥലങ്ങളിലും മെച്ചപ്പെട്ട വിപണന സൌകര്യം ലഭ്യമായിത്തുടങ്ങുന്നതോടെ ഗതാഗതം പോലുള്ള മറ്റു സേവന വൃത്തികളിലും ഏറ്റമുണ്ടാകും. സമീപപ്രദേശങ്ങളിൽ ലഭ്യമായിട്ടുള്ളിടത്തോളം അസംസ്കൃത വസ്തുക്കളെ സമാഹരിക്കേണ്ടത് നഗരത്തിലെ ഉത്പാദനമേഖലയുടെ മുഖ്യ ആവശ്യമാണ്. ചുറ്റുപാടുമുള്ള മേഖല തങ്ങളുടെ വിളകൾക്കും മറ്റും മെച്ചപ്പെട്ട വിപണിയായും ഉയർന്ന തോതിലുള്ള വേതനം നേടുന്നതിനും വിദ്യാഭ്യാസം, ചികിത്സാസൌകര്യം തുടങ്ങിയവയ്ക്കായും ഏതാണ്ട് പൂർണമായിത്തന്നെ നഗരത്തെ ആശ്രയിക്കുന്ന സ്ഥിതി സംജാതമാകുന്നു. ഈദൃശമേഖലകളെ ബന്ധപ്പെട്ട നഗരത്തിന്റെ പശ്ചാത്പ്രദേശം (Hinderland) എന്നാണു വിശേഷിപ്പിക്കുന്നത്. മെച്ചപ്പെട്ട ഉപജീവനമാർഗ്ഗം തേടി കുടിയേറുന്ന ജനങ്ങളിൽ ഭൂരിപക്ഷവും അടിസ്ഥാന സൌകര്യങ്ങളിൽ ആകൃഷ്ടരായി നഗരമധ്യത്തും തുടർന്ന്, ഭൂമിദാരിദ്യ്രംമൂലം പ്രാന്തങ്ങളിലും പാർപ്പുറപ്പിക്കുന്നു. ഇത് നഗരത്തിന്റെ വ്യാപ്തി വർധിക്കുന്നതിനു കാരണമാകുന്നു. പുതിയ അധിവാസ കേന്ദ്രങ്ങളിൽ ഉത്പാദനമേഖല കാലൂന്നിത്തുടങ്ങുന്നതോടെ നഗരത്തിന്റെ വ്യാപ്തി ബഹിർദിശകളിലേക്കു സംക്രമിക്കും. പാർപ്പിടകേന്ദ്രങ്ങളുടെ നിർമ്മാണത്തിനും തുടർന്ന് ജനങ്ങളുടെ സഞ്ചാരസൌകര്യത്തിനുമായി ഗതാഗത മാർഗങ്ങൾ വികസിപ്പിക്കേണ്ടതുണ്ട്; ഒപ്പംതന്നെ ശുദ്ധജല വിതരണം വാർത്താവിനിമയ സൌകര്യങ്ങൾ, മാലിന്യ നിർമാർജ്ജനം തുടങ്ങിയവയ്ക്കുള്ള സംവിധാനങ്ങളും ഏർപ്പെടുത്തേണ്ടിവരുന്നു. ഇതേത്തുടർന്ന് ആദ്യം സേവന സംവിധാനങ്ങളും തുടർന്ന് ഉത്പാദന മേഖലയും നഗരപ്രാന്തങ്ങളിലേക്ക് ശ്രദ്ധതിരിക്കുന്നു. നഗരത്തിന്റെ ഭൂപരമായ വളർച്ചയ്ക്കുള്ള ക്രമാനുഗതമായ നടപടികളുടെ ആദ്യപടി ഇങ്ങനെ പൂർത്തീകരിക്കപ്പെടുന്നു. നഗരങ്ങൾ റോഡുകളെയും റോഡുകൾ നഗരങ്ങളെയും വളർത്തുന്നു.

ഉത്പാദനപരവും സേവനക്ഷമവുമായ പ്രവർത്തനങ്ങളിലേർപ്പെട്ടിരിക്കുന്ന ജനങ്ങൾ ഇടതൂർന്നു വസിക്കുന്ന അധിവാസ കേന്ദ്രങ്ങളുടെ പെരുപ്പത്തിലൂടെയാണ് നഗര വികസനം സാധ്യമാകുന്നത്. തങ്ങൾ നിവസിച്ചുപോന്ന ഗ്രാമീണ മേഖലയുടെ പിന്നാക്കാവസ്ഥ കുടിയേറ്റത്തിനു പ്രേരകമാകാം എന്നിരിക്കിലും മെച്ചപ്പെട്ട തൊഴിലവസരങ്ങളും ജീവിതസൗകര്യങ്ങളും പ്രദാനം ചെയ്യുന്നതിലൂടെ നഗരം ചെലുത്തുന്ന ആകർഷണമാണ് ജനങ്ങളെ വൻതോതിൽ അവിടേക്കു ചേക്കേറാൻ പ്രേരിപ്പിക്കുന്നത്. ജീവിത നിലവാരം മെച്ചപ്പെടുത്തുന്നതിന് സ്ഥിരവും സാമാന്യവുമായ വരുമാനം ആവശ്യമാണ്. ഇത് ഉറപ്പുവരുത്തേണ്ടത് ഉത്പാദന മേഖലയുടെ വികാസത്തിലൂടെ ഉരുത്തിരിയുന്ന വൻതോതിലുള്ള തൊഴിലവസരങ്ങളാണ്. ഇക്കാരണത്താൽ നഗരവത്കരണവും ഉത്പാദന വർധനവും പരസ്പര പൂരകങ്ങളായി വർത്തിച്ചുപോന്നു. ഗതാഗത വാർത്താവിനിമയ രംഗങ്ങളിൽ ഉണ്ടായിട്ടുള്ള അഭൂതപൂർവമായ പുരോഗതിയെത്തുടർന്ന് ആധുനികകാലത്ത് ഭരണസ്ഥാനം, വിദ്യാകേന്ദ്രങ്ങൾ, ഉല്ലാസകേന്ദ്രങ്ങൾ തുടങ്ങി പ്രത്യേക ധർമത്തിന് ഊന്നൽ നല്കുന്ന വൻനഗരങ്ങൾ വികസിച്ചിട്ടുള്ളതും അപൂർവമല്ല.

നഗരങ്ങളെ സംബന്ധിച്ച പഠനത്തിൽ ഏറ്റവും പ്രധാനവും എന്നാൽ ദുഷ്കരവുമായ ഘടകം അവയുടെ പരിധീനിർണയനമാണ്. ജനാധിവാസത്തിന്റെ സ്വഭാവം, ഉത്പാദനപരമായ ജീവസന്ധാരണം, ഭൂപരമായ വേർതിരിയൽ, സർവോപരി ഭരണപരമായ സൌകര്യം എന്നിവയെ അവലംബിച്ചാണ് ഒരു നഗരത്തിന്റെ സീമ തിട്ടപ്പെടുത്തുന്നത്. എന്നാൽ മിക്കപ്പോഴും നഗരാധിവാസം നിശ്ചിത സീമയെ അതിലംഘിച്ച് വളർന്നുകാണുന്നു. ഇതിനു പോംവഴി എന്ന നിലയിൽ, വരാനിരിക്കുന്ന വികാസത്തെകൂടി കണക്കിലെടുത്ത്, നഗരവ്യാപ്തിയും സീമയും നിർദ്ദേശിക്കുന്ന പതിവാണ് മിക്ക രാജ്യങ്ങളും സ്വീകരിച്ചിട്ടുള്ളത്. ഇതിന്റെ ഫലമായി, പലപ്പോഴും നിലവിലുള്ള സാഹചര്യമനുസരിച്ച്, നിർദിഷ്ടസീമയ്ക്കുള്ളിലെ എല്ലാഭാഗത്തും നഗരാധിവാസം വ്യാപിച്ചിട്ടില്ലാത്ത അവസ്ഥ കാണപ്പെടാം. മറിച്ച്, നിർദിഷ്ട പരിധിയെ അതിലംഘിച്ച്, നാനാദിശകളിലേക്ക് ക്രമാതീതമായി വളർന്നിട്ടുള്ള നഗരങ്ങളും ധാരാളമുണ്ട്. നിയതമായ സീമാവലയത്തിനുള്ളിൽ ഒതുങ്ങിനിന്ന്, ലോകോത്തരമായ വികാസവും പ്രാധാന്യവും ആർജിച്ചിട്ടുള്ള മൂന്നാമത് ഒരു വിഭാഗവുമുണ്ട്. ഈ അടിസ്ഥാനത്തിൽ നഗരങ്ങളെ അന്തർവ്യാപൃതം(overbound), ബഹിർവ്യാപൃതം (underbound), സമവ്യാപൃതം (truebound) എന്നിങ്ങനെ മൂന്നു വിഭാഗങ്ങളായി തിരിക്കാവുന്നതാണ്. അന്തർവ്യാപൃത നഗരങ്ങളിൽ നഗരാധിവാസങ്ങളുടെയും നാഗരികവൃത്തികളുടെയും വളർച്ച ഭരണപരമായ അതിർത്തികൾക്ക് ഉള്ളിൽ മാത്രമായിരിക്കും. മറിച്ച്, ബഹിർവ്യാപൃതനഗരങ്ങളിൽ ഈ വളർച്ച ഭരണപരമായ സീമകളെ ഉല്ലംഘിച്ച് വികസിച്ചിട്ടുണ്ടാകും. വികസിതമേഖലയുടെയും ഔദ്യോഗിക നഗരത്തിന്റെയും അതിരുകൾ ഏറെക്കുറെ ഒന്നുതന്നെയാകുമ്പോഴാണ് പ്രസക്ത നഗരത്തെ സമവ്യാപൃതം എന്നു വിശേഷിപ്പിക്കുന്നത്; ഇവയുടെ പരിധിയും വികാസവും മിക്കപ്പോഴും ഭൂപരമായ വേർതിരിവുകളാൽ നിയന്ത്രിതമായിരിക്കും.

അന്തർവ്യാപൃതമോ ബഹിർവ്യാപൃതമോ ആയ നഗരങ്ങൾ ഗ്രാമമേഖലകളെ ഉൾക്കൊണ്ടു വളർന്നുകാണുന്നത് തികച്ചും സാധാരണമാണ്. നഗരാധിവാസങ്ങളായി പൊതുവിൽ പരിഗണിക്കപ്പെടുന്ന പ്രദേശങ്ങളിൽത്തന്നെ കൃഷി, കാലിവളർത്തല്, മത്സ്യബന്ധനം തുടങ്ങിയ അടിസ്ഥാന ജീവിതമാർഗങ്ങൾ നിലനില്ക്കുന്നുണ്ടാവും. ജനസാന്ദ്രത, ഉത്പാദനപ്രക്രിയകളുടെ നിലവാരം, തൊഴിൽപരമായ സ്ഥിതിവിവരം, ഗതാഗത-വാർത്താവിനിമയ സൌകര്യം തുടങ്ങി, നഗരങ്ങളെ ഇതര മേഖലകളിൽനിന്നു വേർതിരിക്കുവാൻ അവലംബിക്കുന്ന വസ്തുതകളൊന്നുംതന്നെ യഥാതഥമായി നിർണയിക്കാനാവാത്ത അവസ്ഥയുണ്ടാവുന്നു. ഇന്ത്യ, ചൈന തുടങ്ങി സാങ്കേതികവും സാമ്പത്തികവുമായി മുന്നേറിക്കൊണ്ടിരിക്കുന്ന രാജ്യങ്ങളിലാണ് നഗരപരിധീനിർണയനത്തിലെ ഈ സങ്കീർണത രൂക്ഷമായിത്തീർന്നിട്ടുള്ളത്.

നഗരങ്ങളുടെ സമീപകാലത്തെ പെരുപ്പവും പ്രാമുഖ്യവും അവയെ സംബന്ധിച്ച പഠനങ്ങളിൽ പ്രത്യേക പരിഗണന അർഹിക്കുന്നു. 18-ം ശതകത്തിന്റെ അന്ത്യത്തിൽ ലോകജനതയിലെ 3% മാത്രമാണ് 5,000-ലേറെ ജനസംഖ്യയുള്ള നഗരങ്ങളിൽ അധിവസിച്ചിരുന്നത്. 2,000-ലെ കണക്കനുസരിച്ച് ഇത് 40% ആയി വർധിച്ചു. ലോകജനസംഖ്യ മൂന്നുമടങ്ങു വർധിച്ചതിനിടയിൽ നഗരവാസികളുടെ എണ്ണത്തിൽ മുപ്പതുമടങ്ങ് പെരുക്കമുണ്ടായി. 1950-70 കാലഘട്ടത്ത് ലോകത്തിലെ നഗരവാസികളുടെ ശതമാനം 28.2-ൽ നിന്ന് 36.0 ആയി ഉയർന്നു. ഇപ്പോഴത്തെ അനുമാനത്തിൽ ലോക ജനസംഖ്യയിലെ പകുതിയോളവും നഗരങ്ങളിലാണു പാർക്കുന്നത്. ഭൂതലത്തിലെ അഭൂതപൂർവമായ ജനപ്പെരുപ്പത്തിൽ സാരമായ പങ്കുവഹിക്കുന്നത് നഗരങ്ങളിലെ ജനവർധനവാണ്-അഥവാ നഗരങ്ങളുടെ പെരുപ്പമാണ്. ജനാധിവാസങ്ങളുടെ ഭൂപരമായ വിന്യാസത്തിലും ജനലക്ഷങ്ങളുടെ ജീവിതനിലവാരത്തിലും നഗരവത്കരണം ചെലുത്തുന്ന സ്വാധീനം കണക്കിലെടുക്കുമ്പോൾ "നഗരഭൂമിശാസ്ത്രം" എന്ന വിജ്ഞാന ശാഖയുടെ പ്രാധാന്യവും കാലികതയും സ്പഷ്ടമാവുന്നു. നഗരങ്ങളുടെ വളർച്ചയ്ക്ക് മുഖ്യ ആധാരം വ്യവസായവത്കരണമാണെന്ന മുൻകാല ധാരണയെ ആധുനിക പഠനങ്ങൾ നിരാകരിക്കുന്നു. നഗരങ്ങളെ സംബന്ധിച്ച ഗവേഷപഠനങ്ങൾ ആഗോളതലത്തിൽ വികസിപ്പിക്കേണ്ടതിന്റെ ആവശ്യകതയെയാണ് ഇത് സൂചിപ്പിക്കുന്നത്.

പത്തുലക്ഷത്തിലേറെ ജനവാസമുള്ള "പ്രയുത നഗര"(Million City)ങ്ങളുടെ എണ്ണം 1921-ൽ മൊത്തം 24 ആയിരുന്നു. 1941-ൽ ഇത് 41 ആയും 1963-ൽ 113 ആയും 1988-ൽ 240 ആയും ഉയർന്നു. വികസിത രാജ്യങ്ങളെ അപേക്ഷിച്ച് വികസ്വര രാജ്യങ്ങളിൽ പ്രയുത നഗരങ്ങളുടെ എണ്ണം വർധിച്ചുകാണുന്നൂ. ഈ പ്രവണത അഭിലഷണീയമല്ല. അമേരിക്കയിലും യൂറോപ്പിലും വികേന്ദ്രീകരണത്തിലൂടെ പ്രയുത നഗരങ്ങളിലെ ജനപ്പെരുപ്പം നിയന്ത്രിച്ചുനിർത്താനായിട്ടുണ്ട്. എന്നാൽ മൂന്നാംലോകത്തിലെ സാമ്പത്തിക സുസ്ഥിതി ആർജിച്ചുവരുന്ന രാജ്യങ്ങളിൽ നഗരങ്ങളിലെ ജനപ്പെരുപ്പം പരിഹാരം കാണാത്ത പ്രശ്നമായി തുടരുന്നു. നഗരങ്ങൾ കുറഞ്ഞ കാലയളവിൽ മഹാനഗരങ്ങളായി വളരുന്ന സ്ഥിതിയാണ് പൊതുവിലുള്ളത്. വ്യത്യസ്ത ധർമങ്ങളുടെ അടിസ്ഥാനത്തിൽ മഹാനഗരങ്ങളെ-വിശിഷ്യ, പ്രയുത നഗരങ്ങളെ-നഗരസമുച്ചയ(Conurbation)ങ്ങളാക്കി മാറ്റുകയാണ് സുകരമായ പരിഹാരം. എന്നാൽ ദുർവഹമായ സാമ്പത്തികഭാരം ഈദൃശ നടപടികൾക്ക് പ്രതിബന്ധം സൃഷ്ടിക്കുന്നു.

നഗരങ്ങളുടെ വളർച്ചയ്ക്കു കാരണമാകുന്നത് അടിസ്ഥാനപരമായി, സാമ്പത്തികപുരോഗതിയാണ്. എന്നാൽ സാംസ്കാരിക-സാമൂഹിക-രാഷ്ട്രീയ കാരണങ്ങളും അതിനിടയാക്കാം. ഉത്പാദനത്തിന്റെ തോതാണ് ഏത് നഗരത്തിന്റെയും വളർച്ചയും തളർച്ചയും നിർണയിക്കുന്നത്. പ്രത്യേക തൊഴിൽ മേഖലയിൽ പ്രവർത്തിക്കുന്നവർ സാങ്കേതിക മേന്മകൾ നേടുന്നതോടെ, ഉത്പാദനപരവും സാമ്പത്തികവുമായ അഭിവൃദ്ധിതേടി, മാതൃനഗരത്തിന്റെ പ്രത്യേക ഭാഗങ്ങളിൽ ഉപനഗരങ്ങൾ കെട്ടിപ്പടുക്കുന്നത് ആഗോളതലത്തിൽ ദൃശ്യമാവുന്ന പ്രവണതയാണ്. മിക്കപ്പോഴും ഉപനഗരങ്ങൾ മാതൃനഗരത്തിന്റെ സീമകളെ ഉല്ലംഘിച്ചു വികസിക്കാറുണ്ട്, ഈദൃശ സമൂഹങ്ങളുടെ സൗകര്യങ്ങൾ വർധിപ്പിക്കുന്നതിനും നിലനിർത്തുന്നതിനും സേവനവ്യവസ്ഥയിലും ഭരണസംവിധാനത്തിലും ആവശ്യമായ വിപുലീകരണം വേണ്ടിവരും. ഇതിന്റെ പര്യവസാനം നഗരത്തിന്റെ മൊത്തത്തിലുള്ള വളർച്ചയായിരിക്കും. സാങ്കേതിക പുരോഗതിയുടെയും തന്മൂലമുണ്ടാകുന്ന സാമ്പത്തിക വളർച്ചയുടെയും പരിണതഫലമാണ് നഗരവത്കരണം എന്നാണ് ഇത് സൂചിപ്പിക്കുന്നത്.

നിലനില്പിനായുള്ള ജീവസന്ധാരണ പ്രക്രിയകളിൽനിന്നു വ്യതിചലിച്ച് ഉത്പാദനപരവും ലാഭകരവുമായ തൊഴിലുകൾ ലക്ഷ്യം വയ്ക്കുന്നതിലൂടെയാണ് ജനങ്ങൾ നഗരങ്ങളിലേക്ക് ആകർഷിക്കപ്പെടുന്നത്. ഇപ്പോൾ അടിസ്ഥാന വൃത്തികളായ കൃഷി, മൃഗപരിപാലനം, ഖനനം, മത്സ്യബന്ധനം തുടങ്ങിയവയുടെ മണ്ഡലങ്ങളിൽപ്പോലും സാങ്കേതിക മികവുതേടി പ്രത്യുത്പാദനപരമായ ധർമങ്ങൾകൂടി അനുഷ്ഠിക്കാവുന്ന നിലയിലേക്ക് മനുഷ്യസമൂഹം വളർന്നിരിക്കുന്നു. എങ്കിലും ഈദൃശ പുരോഗതി കൈവരിക്കുവാൻ ഇടതിങ്ങി പാർക്കേണ്ടുന്ന സാഹചര്യം നിലനില്ക്കുന്നു. "നഗരത്തുരുത്തു"(urban isle)കളുടെ പെരുപ്പത്തിലേക്കാണ് ഇത് വിരൽ ചൂണ്ടുന്നത്. അന്തർവ്യാപൃത നഗരങ്ങളിൽ ഈ സവിശേഷത സർവസാധാരണമാണ്. പ്രത്യേകയിനം ഉത്പാദന സംവിധാനവും അനുബന്ധ വൃത്തികളും ഒന്നുചേർന്ന് സൃഷ്ടിക്കുന്ന നഗരത്തുരുത്തുകളും അവ വേറിട്ട നിലയിലോ കൂട്ടുചേർന്നോ വർണിക്കുന്ന നിബിഡാധിവാസങ്ങളും സാമൂഹികവും ഭരണപരവുമായ ഇടപെടലുകളിലൂടെ ഇവയ്ക്കുണ്ടാകുന്ന സഹബന്ധങ്ങളുടെ ഫലമായി ഉരുത്തിരിയുന്ന നഗരങ്ങളും തുടർന്ന് വികാസം പ്രാപിക്കുന്ന മഹാനഗരങ്ങൾ, നഗരസമുച്ചയങ്ങൾ എന്നിവയുമാണ് വരുംകാലത്ത് പ്രതീക്ഷിക്കാവുന്നത്. അന്തിമ വിശകലനത്തിൽ, ആധുനിക നഗരത്തെ സാമ്പത്തിക വ്യവഹാരങ്ങളുടെ മാറ്റ് വർധിപ്പിക്കുവാൻ പോന്ന സുദൃഢമായ സാമൂഹിക കെട്ടുപാടായി നിർവചിക്കാം. നഗരങ്ങളെ സംബന്ധിച്ച ഭൂമിശാസ്ത്രപരമായ പഠനഗവേഷണങ്ങൾക്ക് മുൻതൂക്കം നല്കേണ്ടതിന്റെ ആവശ്യകത ഈ നിർവചനത്തിൽനിന്ന് സുവ്യക്തമാണ്.



</doc>
<doc id="137994" url="https://ml.wikipedia.org/wiki?curid=137994" title="കരിങ്ങാലി പുഞ്ച">
കരിങ്ങാലി പുഞ്ച

ഓണാട്ടുകര പ്രധാന നെല്ലറയായിരുന്നു കരിങ്ങാലി പുഞ്ച. പന്തളം, നൂറനാട്, പാലമേൽ,പഞ്ചായത്തുകളിലായി വ്യാപിച്ചു കിടക്കുന്നു. ഡിസംബ്വർ മുതൽ ഏപ്രിൽ വരെയുള്ള നാലു മാസമാണു ഇവിടെ നെൽകൃഷിയുള്ളത്. മറ്റു സമയങ്ങളിൽ ഒരു വലിയ ജലാശയമായി കിടക്കുന്ന ഈ പുഞ്ച ഉൾനാടൻ മത്സ്യബന്ധന കേന്ദ്രമാണ്. പള്ളിമുക്കം, വടക്കടത്തുകാവ്, അണികുന്നം, കാരിമുക്കം എന്നീ ക്ഷേത്രങ്ങൾ കരിങ്ങാലി പുഞ്ചയുടെ തീരത്താണ്. ഇന്ന് പലകാരണങ്ങളാൽ കൃഷി നടക്കാത്തതുകൊണ്ട് ഈ പുഞ്ച നാശോന്മുഖമാണ്.


</doc>
<doc id="137995" url="https://ml.wikipedia.org/wiki?curid=137995" title="ഗലാത്തിയാക്കാർക്ക് എഴുതിയ ലേഖനം">
ഗലാത്തിയാക്കാർക്ക് എഴുതിയ ലേഖനം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ ഒൻപതാമത്തെ ഗ്രന്ഥമാണ് ഗലാത്തിയാക്കാർക്ക് എഴുതിയ ലേഖനം. 'ഗലാത്തിയർ' എന്ന ചുരുക്കപ്പേരും ഇതിനുണ്ട്. അദ്യകാല ക്രിസ്തീയസഭയുടെ പ്രമുഖനേതാവായിരുന്ന തർസൂസിലെ പൗലോസിന്റെ രചനയായി ഇത് പൊതുവേ അംഗീകരിക്കപ്പെട്ടിരിക്കുന്നു. ഇന്നത്തെ തുർക്കി രാജ്യത്തിന്റെ ഭാഗമായ പുരാതന അനാത്തോലിയയുടെ മദ്ധ്യഭാഗത്തെ റോമൻ പ്രവിശ്യയായിരുന്ന ഗലാത്തിയയിലെ ക്രിസ്തീയസമൂഹങ്ങൾക്കു വേണ്ടി എഴുതിയതാണിത്. യഹൂദേതരമതങ്ങളിൽ നിന്നു പരിവർത്തിതരായി വന്ന ക്രിസ്ത്യാനികളുടെമേൽ പരിഛേദനം ഉൾപ്പെടെ മോശെയുടെ നിയമത്തിലെ അനുശാസനങ്ങൾ അടിച്ചേല്പിക്കുന്നതുമായി ബന്ധപ്പെട്ട് ആദ്യകാലസഭയിൽ നടന്ന തർക്കമാണ് ഇതിന്റെ പ്രധാനവിഷയം. യഹൂദേതരരായ ക്രിസ്ത്യാനികൾക്ക് മോശെയുടെ നിയമം ബാധകമല്ലെന്നു ശക്തമായി വാദിക്കുന്ന ഈ രചന "ക്രിസ്തീയ സ്വാതന്ത്ര്യത്തിന്റെ പ്രമാണരേഖ"(Magna Carta of Christian Liberty) എന്നു വിശേഷിപ്പിക്കപ്പെട്ടിട്ടുണ്ട്. 

ഈ രചന പൗലോസിന്റേതു തന്നെയാണെന്ന കാര്യത്തിൽ ബൈബിൾ പണ്ഡിതന്മാർക്കിടയിൽ വ്യാപകമായ യോജിപ്പുണ്ട്. പൗലോസിന്റെ പേരിൽ അറിയപ്പെടുന്ന ലേഖനങ്ങളിൽ അദ്ദേഹത്തിന്റെ വ്യക്തിത്വമുദ്ര ഇത്ര നിസ്സംശയമായുള്ള മറ്റൊന്നില്ലെന്നു ചൂണ്ടിക്കാണിക്കപ്പെട്ടിട്ടുണ്ട്. പൗലോസിന്റേതായി പറയപ്പെടുന്ന മറ്റു ലേഖനങ്ങളുടെ വിശ്വസനീയത തീരുമാനിക്കാനുള്ള മാനദണ്ഡമായിപ്പോലും ഇത് പരിഗണിക്കപ്പെടാറുണ്ട്. ഇത് പൗലോസിന്റേതു തന്നെ രചനയാണെന്ന ഉറപ്പിന് മുഖ്യമായുള്ളത് ശൈലിയുടേയും പ്രമേയങ്ങളുടേയും പരിഗണനകളാണ്. പൗലോസിന്റെ ശൈലിയും അദ്ദേഹത്തിന്റെ ലേഖനങ്ങളിൽ മുഖ്യവ്യഗ്രതയായി നിൽക്കുന്ന പ്രമേയങ്ങളും ഇതിൽ തെളിഞ്ഞുകാണാം. യെരുശലേമിൽ നടന്ന സഭാനേതാക്കളുടെ സമ്മേളനത്തെക്കുറിച്ച് ഇതിൽ ലേഖകൻ നൽകുന്ന വിവരണം, പുതിയനിയമത്തിലെ നടപടിപ്പുസ്തകത്തിൽ വിവരിക്കപ്പെടുന്ന ആ സംഭവത്തിന്റെ മറ്റൊരു നിലപാടിൽ നിന്നുള്ള കാഴ്ചയുടെ അനുഭവം പകരുന്നു.

ഈ കൃതിയിലെ മുഖ്യപ്രതിപാദ്യവിഷയം യഹൂദേതരർക്ക് എങ്ങനെ ക്രിസ്തീയസമൂഹത്തിൽ പങ്കുപറ്റാൻ കഴിയും എന്നതാണ്. ക്രിസ്തുമതം ഒരു യഹൂദഭൂരിപക്ഷ പ്രസ്ഥാനം ആയിരുന്ന ആദിമഘട്ടത്തിൽ എഴുതപ്പെട്ടതാണിതെന്ന് ഇതിൽ നിന്ന് അനുമാനിക്കാം. ക്രിസ്തീയസഭയിൽ പിൽക്കാലത്ത് വികസിച്ചുവന്ന അധികാരശ്രേണികളെക്കുറിച്ച് ഇതിൽ യാതൊരു സൂചനയും ഇല്ലെന്നതും, ഇത് അപ്പസ്തോലിക കാലത്തെ തന്നെ രചനയാണെന്നു സൂചിപ്പിക്കുന്നു.

ഈ ലേഖനത്തിൽ രചയിതാവ് അഭിസംബോധന ചെയ്യുന്നത്(1:2) "ഗലാത്തിയയിലെ (ഗലേഷ) സഭകളെ" ആണ്. എന്നാൽ ഇങ്ങനെ സംബോധന ചെയ്യപ്പെടുന്നവർ ആരെന്നതിൽ അഭിപ്രായസമന്വയമില്ല. ക്രി.മു.270-ൽ യൂറോപ്പിൽ നിന്ന് വടക്കൻ ഏഷ്യാമൈനറിൽ കുടിയേറിയ കെൽട്ടുവംശത്തിൽപെട്ട ഗാളുകളുടെ ഒരു സമൂഹത്തെയാണ് ലേഖനം ലക്ഷ്യമാക്കിയതെന്നു കരുതുന്ന ന്യൂനപക്ഷമുണ്ട്. എന്നാൽ ഗോളുകളുടെ കുടിയേറ്റത്തെ തുടർന്ന് പൗലോസിന്റെ കാലത്തും ഗാളിക ഭാഷയുടേയും സംസ്കാരത്തിന്റേയും ചിഹ്നങ്ങൾ നിലനിർത്തിയ ഒരു ഭൂപ്രദേശത്തെ എല്ലാ സഭകൾക്കു വേണ്ടി എഴുതപ്പെട്ടതാണ് ഈ ലേഖനമെന്നു കരുതുന്നവരാണ് ഇന്നധികവും. പൗലോസ് അപ്പസ്തോലൻ ഗലാത്തിയയും അതിന്റെ പടിഞ്ഞാറു ഭാഗത്തുള്ള ഫ്രിജിയായും സന്ദർശിക്കുന്നതായി അപ്പസ്തോലനടപടികളിൽ പറയുന്നുണ്ട്. തന്റെ പ്രബോധനങ്ങളുടെ പരിശുദ്ധി ഗലാത്തിയർ നഷ്ടപ്പെടുത്തിയെന്ന അപ്പസ്തോലന്റെ വിലയിരുത്തലാണ് ലേഖനത്തിന്റെ രചനയുടെ പശ്ചാത്തലം.

വിശ്വാസത്തിലൂടെയുള്ള നീതീകരണത്തെക്കുറിച്ചും യഹൂദനിയമവുമായുള്ള താരതമ്യത്തിൽ സുവിശേഷത്തിനുള്ള മേന്മയെക്കുറിച്ചും പറയുന്ന ആറദ്ധ്യായങ്ങളുള്ള ഈ ലേഖനത്തെ മൂന്നു ഖണ്ഡങ്ങളായി തിരിക്കാം. ആദ്യത്തെ രണ്ടദ്ധ്യായങ്ങളിൽ പൗലോസ്, തന്റെ അപ്പസ്തോലികനിയുക്തിയെക്കുറിച്ചും തനിക്കു ലഭിച്ച ദൈവവെളിപാടിന്റെ അനന്യതയെക്കുറിച്ചും പറയുന്നു. 3-ആം അദ്ധ്യായത്തിന്റെ തുടക്കം മുതൽ 5-ആം അദ്ധ്യായം ആദ്യപകുതി വരെയുള്ള രണ്ടാം ഭാഗത്ത് ലേഖകൻ വിശ്വാസത്തിലൂടെയുള്ള നീതീകരണത്തെക്കുറിച്ചുള്ള തന്റെ പ്രബോധനത്തെ സംവാദശൈലിയിൽ അതിശക്തമായി ന്യായീകരിക്കുന്നു. ലേഖനത്തിന്റെ അവശേഷിക്കുന്ന ഭാഗം സ്നേഹപൂർവമായ ആഹ്വാനങ്ങളും നിർദ്ദേശങ്ങളുമാണ്.

ലേഖനത്തിന്റെ തുടക്കത്തിലെ അഭിവാദനത്തിൽ തന്നെ തന്റെ അപ്പസ്തോലനിയുക്തി മനുഷ്യരിൽ നിന്നോ മനുഷ്യൻ മുഖേനയോ അല്ലാതെ ദൈവത്തിൽ നിന്നാണെന്നു പൗലോസ് പറയുന്നു. താൻ വെളിപ്പെടുത്തിയ സുവിശേഷമല്ലാതെ മറ്റൊന്നില്ലെന്നും മറ്റൊരു സുവിശേഷം പ്രസംഗിക്കുന്നത് ഒരു സ്വർഗ്ഗദൂതൻ തന്നെയായാലും ശപിക്കപ്പെട്ടവനായിരിക്കും എന്നുമാണ് അദ്ദേഹത്തിന്റെ നിലപാട്. തുടർന്ന്, തന്റെ പ്രഘോഷണത്തിനടിസ്ഥാനം യെരുശലേമിലെ സഭാനേതൃത്വം വഴിയല്ലാതെ നേരിട്ടു ലഭിച്ച ദൈവവെളിപാടാണെന്നു സ്ഥാപിക്കാൻ ലേഖകൻ ആദിമസഭാചരിത്രത്തിലെ സംഭവങ്ങൾ വിശദീകരിക്കുന്നു. ക്രിസ്തുമതത്തിലേക്കുള്ള പരിവർത്തനം നടന്നു 3 വർഷത്തിനു ശേഷമാണ് താൻ യെരുശലേമിൽ പോയി 15 ദിവസം താമസിച്ചതെന്നും അടുത്ത സന്ദർശനം വീണ്ടും 14 വർഷം കഴിഞ്ഞ് സഭാനേതാക്കളുടെ യെരുശലേം സമ്മേളനവുമായി ബന്ധപ്പെട്ടായിരുന്നെന്നും ഇവിടെ പറയുന്നു. യഹൂദേതരർക്കിടയിലെ സുവിശേഷകൻ എന്ന തന്റെ സ്ഥാനം ആ സമ്മേളനം അംഗീകരിച്ചു എന്നും പൗലോസ് അവകാശപ്പെടുന്നു.

പിന്നീട് അന്ത്യോഖ്യാ സന്ദർശിച്ച പത്രോസ്, യെരുശലേമിൽ നിന്നു വന്ന എബ്രായക്രിസ്ത്യാനികളെ ഭയന്ന്, അപരിഛേദിതരായ ക്രിസ്ത്യാനികൾക്കൊപ്പം സഹഭോജനം നടത്താൽ വിസമ്മതിച്ച കാര്യവും അതിനു പത്രോസിനെ താൻ "മുഖത്തു നോക്കി എതിർത്ത" കാര്യവും ലേഖകൻ വിവരിക്കുന്നു.

പരിഛേദനവാദികളുടെ പ്രചരണത്തിനു വശംവദരായതിനു ഗലാത്തിയരെ ശകാരിച്ചുകൊണ്ടാണ് ലേഖനത്തിന്റെ മൂന്നാം അദ്ധ്യയം തുടങ്ങുന്നത്. "ഭോഷന്മാരായ ഗലാത്തിയാക്കാരേ, യേശുക്രിസ്തു നിങ്ങളുടെ കണ്മുൻപിൽ ക്രൂശിതനായി ചിത്രീക്കരിക്കപ്പെട്ടിരിക്കെ, നിങ്ങളെ ആരാണ് ആഭിചാരം ചെയ്തത്" എന്ന് ലേഖകൻ ചോദിക്കുന്നു. ദൈവതിരുമുൻപിലുള്ള നീതീകരണത്തിന്റെ അടിസ്ഥാനം യഹൂദനിയമമല്ല, വിശ്വാസമാണെന്നു സ്ഥാപിക്കാൻ ലേഖകൻ പഴയനിയമത്തിലെ അബ്രാഹമിന്റെ ഉദാഹരണം അവതരിപ്പിക്കുന്നു. വിശ്വാസത്തിലൂടെയാണ് അബ്രാഹം നീതീകരിക്കപ്പെട്ടതെന്നതിനാൽ പരിഛേദിതരല്ല, വിശ്വാസമുള്ളവരൊക്കെയാണ് അബ്രാഹമിന്റെ സന്തതികൾ. അബ്രാഹമിനു 430 വർഷങ്ങൾക്കു(3:17) ശേഷം സീനായ് മലയിൽ നൽകപ്പെട്ട യഹൂദനിയമം വിശ്വാസത്തിലൂടെയുള്ള നീതീകരണത്തെക്കുറിച്ചുള്ള പഴയ ദൈവികവാഗ്ദാനത്തെ ഇല്ലാതാക്കിയില്ല. ആ വാഗ്ദാനത്തിന്റെ തുടർച്ച അബ്രാഹമിന്റെ സന്തതിയിലൂടെയാണ്. അബ്രാഹമിന്റെ സന്തതിയായ യേശുക്രിസ്തുവിന്റെ വരവോടെ മനുഷ്യർക്ക് യഹൂദനിയമത്തിന്റെ സംരക്ഷണം ആവശ്യമില്ലാതായി. നിയമത്തിന്റേ ആശ്രയത്തിൽ കഴിയുന്നവരെ ലേഖനം, പൂർവപിതാവായ അബ്രാഹമിന് അടിമപ്പെണ്ണായ ഹാഗാറിൽ പിറന്ന സന്തതിയുമായി താരതമ്യം ചെയ്യുന്നു. ആ സന്തതിക്ക് അവകാശം ഒന്നും കിട്ടിയില്ല. "എന്നാൽ സ്വർഗ്ഗീയ യെരുശലേം സ്വതന്ത്രയാണ്. അവളാണ് നമ്മുടെ അമ്മ"(4:26).

ലേഖനത്തിന്റെ ആദ്യഭാഗങ്ങളിൽ വിവരിച്ച വിശ്വാസത്തെ പ്രായോഗികജീവിതത്തിൽ പ്രതിഭലിപ്പിക്കുന്നതിനെ സംബന്ധിച്ച നിർദ്ദേശങ്ങളാണ് അവസാനഖണ്ഡത്തിലുള്ളത്. ക്രിസ്തീയ സ്വാതന്ത്ര്യത്തിലേക്കു വിളിക്കപ്പെട്ടിരിക്കുന്നവർ ജഡത്തിന്റെ അഭിലാഷങ്ങൾക്കു വേണ്ടി സ്വാതന്ത്ര്യത്തെ ഉപയോഗിക്കാതെ സ്നേഹത്തിലൂടെ അന്യോന്യം ദാസരായി വർത്തിക്കുക. "നിന്നെപ്പോലെ നിന്റെ അയൽക്കാരനെ സ്നേഹിക്കുക" എന്ന ഒറ്റവചനത്തിൽ ദൈവനിയമം മുഴുവൻ അടങ്ങിയിരിക്കുന്നു. ജഡത്തിന്റേയും ആത്മാവിന്റേയും അഭിലാഷങ്ങൾ പരസ്പരവിരുദ്ധങ്ങളായതു കൊണ്ടാണ് മനുഷ്യർക്ക് അവർ ആഗ്രഹിക്കുന്നതു ചെയ്യാൻ കഴിയാതെ വരുന്നത്. ജഡത്തെ അതിന്റെ വികാരങ്ങളോടും മോഹങ്ങളോടും കൂടി കുരിശിൽ തറച്ചവരാണ് ക്രിസ്തുവിനുള്ളവരാകുന്നത്. അതിക്രമം കാട്ടുന്നവരെ ആധ്യാത്മികരായവർ സൗമ്യമായി നേർവഴിയിലാക്കണം. അന്യോന്യം ഭാരം വചിച്ച് ക്രിസ്തുവിന്റെ നിയമം നിറവേറ്റണം. ദൈവവചനം പഠിക്കുന്നവൻ പഠിപ്പിക്കുന്നവനുമായി നല്ലവയെല്ലാം പങ്കുവയ്ക്കണം. എല്ലാവർക്കും നന്മ ചെയ്യണം തുടങ്ങിയ നിർദ്ദേശങ്ങളാണ് ഈ ഭാഗത്ത്.

 ലേഖനത്തിന്റെ അവസാനത്തോടടുത്ത് "നോക്കൂ, ഇപ്പോൾ എന്റെ കൈപ്പടയിൽ എത്ര വലിയ അക്ഷരങ്ങളിലാണു ഞാൻ എഴുതുന്നത്"(6:11) എന്നു പറയുന്നതിന് ലേഖനത്തിന്റെ അതുവരേയുള്ള ഭാഗങ്ങൾ ഒരു കേട്ടെഴുത്തുകാരനെക്കൊണ്ട് എഴുതിച്ചതാണെന്നും, മറ്റു ലേഖനങ്ങളിൽ നിന്നു ഭിന്നമായി ഈ ലേഖനം മുഴുവൻ പൗലോസ് സ്വന്തം കൈപ്പടയിൽ കേട്ടെഴുത്തുകാരനെ ആശ്രയിക്കാതെ എഴുതിയതാണെന്നും വ്യാഖ്യാനമുണ്ട്.

ഗലാത്യർക്കു എഴുതിയ ലേഖനം


</doc>
<doc id="138007" url="https://ml.wikipedia.org/wiki?curid=138007" title="വയത്തൂർ കാലിയാർ ശിവക്ഷേത്രം">
വയത്തൂർ കാലിയാർ ശിവക്ഷേത്രം

കണ്ണൂർ ജില്ലയിൽ ഉളിക്കൽ ഗ്രാമപഞ്ചായത്ത്ൽപെട്ട വയത്തൂർ എന്ന സ്ഥലത്ത് സ്ഥിതി ചെയ്യുന്ന പുരാതന ശിവക്ഷേത്രം.കണ്ണൂരിൽ നിന്നും മട്ടന്നൂർ -ഇരിട്ടി വഴി ഉളിക്കൽ എത്തിയോ, പയ്യാവൂർ വഴി ഉളിക്കൽ എത്തിയോ ഇവിടെ എത്താം. കണ്ണൂരിൽ നിന്നും ഏകദേശം അൻപത് കിലോമീറ്റർ ദൂരമുണ്ട്.
ശിവപ്രതിഷ്ഠയാണിവിടെയുള്ളത്.കുടകരും തദ്ദേശവാസികളും ചേർന്ന് മകരമാസം ഒന്നു മുതൽ പന്ത്രണ്ടു വരെ നടത്തുന്ന ഊട്ടുത്സവമാണിവിടെ പ്രധാനം. ഊട്ടിനു വേണ്ട അരി സാധനങ്ങൾ കുടകിൽ നിന്നും കാളപ്പുറത്ത് കൊണ്ടുവരുന്നു.


</doc>
<doc id="138009" url="https://ml.wikipedia.org/wiki?curid=138009" title="നാഷണൽ സ്റ്റോക്ക്‌ എക്സ്ചേഞ്ച്‌">
നാഷണൽ സ്റ്റോക്ക്‌ എക്സ്ചേഞ്ച്

നാഷണൽ സ്റ്റോക്ക് എക്സ്ചേഞ്ച് ഇന്ത്യയിലെ വലിയ ഓഹരി വിപണി ആണ്. ഇത് മുംബൈയിൽ ആണ് സ്ഥിതി ചെയ്യുന്നത്. ഇതിന്റെ മാർക്കറ്റ് ക്യാപിറ്റലൈസേഷൻ 7,262,507 കോടി രൂപയാണ്. ഇതിന്റെ സൂചികയുടെ പേര് നിഫ്റ്റി എന്നാണ്. ഇതിന്റെ വ്യാപാര സമയം രാവിലെ 9:15 മുതൽ ഉച്ചക്ക് 3:30 വരെയാണ്. ഇതിൽ വ്യാപാരം 2 സെഗ്മെന്റ് ആയിട്ടാനണ് നടക്കുന്നത്. ഇക്ക്യുറ്റി സെഗ്മെന്റും ഡെബ്റ്റ് മാർക്കെറ്റ് സെഗ്മെന്റും ആണവ


</doc>
<doc id="138010" url="https://ml.wikipedia.org/wiki?curid=138010" title="ബോധേശ്വരൻ">
ബോധേശ്വരൻ

സ്വാതന്ത്ര്യസമരസേനാനിയും കവിയുമായിരുന്നു ബോധേശ്വരൻ (1902-1990). കവയിത്രി സുഗതകുമാരി, എഴുത്തുകാരി ഹൃദയകുമാരി എന്നിവർ പുത്രിമാരാണ്.

1902-ൽ തിരുവനന്തപുരത്തിനടുത്തുള്ള നെയ്യാറ്റിൻകരയിൽ, കുഞ്ഞൻ പിള്ളയുടെയും ജാനകിപിള്ളയുടെയും മകനായി ജനിച്ച കേശവനാണ് പിന്നീട് ബോധേശ്വരൻ എന്ന പേര് സ്വീകരിച്ചത്. ആര്യസമാജത്തിന്റെ തത്ത്വങ്ങളിൽ ആകൃഷ്ടനായി ചെറുപ്പത്തിൽ സന്ന്യാസ ജീവിതം ആരംഭിച്ചു. എന്നാൽ പിൽക്കാലത്ത് ആത്മീയ ജീവിതം ഉപേക്ഷിച്ചു സ്വാതന്ത്ര്യ സമരത്തിലും മറ്റു സാമൂഹ്യ പ്രസ്ഥാനങ്ങളിലും സജീവ പങ്കാളിയായി. ഇന്ത്യൻ നാഷണൽ കോൺഗ്രസ് പ്രവർത്തകൻ എന്ന നിലയിൽ ക്ഷേത്ര പ്രവേശന സമരം, വൈക്കം സത്യാഗ്രഹം തുടങ്ങി നിരവധി സമരങ്ങളിൽ പങ്കെടുത്തു. ദേശാഭിമാന പ്രചോദിതമായ കവിതകളിലൂടെ ശ്രദ്ധേയനായി. 
<poem>ജയ ജയ കേരള കോമള ധരണീ
ജയ ജയ മാമക പൂജിത ജനനീ
ജയ ജയ പാവന ഭാരതഹരിണീ
ജയ ജയ ധരമ്മസമന്വയ രമണീ
</poem>
എന്ന വരികൾ ഏറെ പ്രശസ്തമാണ്. ഈ ഗാനത്തെ കേരളത്തിന്റെ സാംസ്‌കാരികഗാനമായി 2014 ൽ പ്രഖ്യാപിച്ചു. 



</doc>
<doc id="138012" url="https://ml.wikipedia.org/wiki?curid=138012" title="സ്ലം ജഗത്">
സ്ലം ജഗത്

ചേരി നിവാസികളുടെ ശബ്ദം ജനങ്ങളിലെത്തിക്കുക എന്ന ഉദ്ദേശ്യാർത്ഥം ബംഗ്ലൂരുവിലെ ചേരിനിവാസിയായ ഐസക്ക് അരുൾ ശെൽവ പത്രാധിപരും പ്രസാധകനുമായി ലാഭേച്ചയില്ലാതെ പ്രസിദ്ധപെടുത്തുന്ന ഇന്ത്യയിലെ ഏക മാസികയാണ് സ്ലം ജഗത്. ചേരിയുടെ ലോകം എന്നാണ് സ്ലം ജഗത്തിന്റെ മലയാള അർഥം. കന്നട ഭാഷയിലാണ് ഇത് പ്രസിദ്ധപ്പെടുത്തുന്നത്. 

1997 ൽ സ്ലംശുദ്ധി എന്ന പേരിലാണ് ഈ മാസിക ആരംഭിക്കുന്നത്. പിന്നീട് 2000 ൽ സ്ലം ജഗത് ആരംഭിച്ചു. ചേരി നിവാസികളുടെ പ്രശ്നങ്ങൾ അവർ തന്നെ പറയണമെന്ന കാഴ്ചപ്പാടിൽ നിന്നാണ് ബംഗളൂരുവിലെ എൽ.ആർ നഗറിലെ ചേരിനിവാസിയായ അരുൾ ശെൽവ ഇങ്ങനെ ഒരു മാസികയ്ക്ക് തുടക്കമിട്ടത്. തുടക്കത്തിൽ ചേരിനിവാസികൾക്കിടയിൽ പ്രവർത്തിക്കുന്ന ജനസഹയോഗ് എന്ന സംഘടനയാണ് മാസിക തുടങ്ങുന്നതിനുള്ള സഹായം നൽകിയത്. എഴുത്തിൽ താല്പര്യമുള്ള ചേരിനിവാസികൾക്കായി ഈ സംഘട ശില്പശാലകൾ സംഘടിപ്പിക്കുകയും അതിൽ മാധ്യമപ്രവർത്തകർ ക്ലാസെടുക്കുകയും ഫോട്ടോഗ്രാഫി പോലുള്ളവ പഠിപ്പിക്കുകയും ചെയ്തു. 

സ്ലം ജഗത്തിൽ ജോലിചെയ്യുന്നവർ പ്രതിഫലം വാങ്ങാതെയാണ് പ്രവർത്തിക്കുന്നത്. മാസികയിലേക്ക് സൃഷ്ടികൾ അയ്ക്കുന്നവർക്കും പ്രതിഫലം നൽകുന്നില്ല. ഒറ്റപ്രതിക്ക് അഞ്ചുരൂപയാണ് വില. പരസ്യങ്ങളും വളരെ അപൂർവമായേ പ്രസിദ്ധപ്പെടുത്താറുള്ളൂ. 



</doc>
<doc id="138015" url="https://ml.wikipedia.org/wiki?curid=138015" title="ഇബ്രാഹിം സുലൈമാൻ സേട്ട്">
ഇബ്രാഹിം സുലൈമാൻ സേട്ട്

മുൻ പാർലമെന്റ് അംഗവും ഇന്ത്യൻ നാഷനൽ ലീഗിന്റെ അധ്യക്ഷനും ന്യൂനപക്ഷവകാശങ്ങൾക്കായി പോരാടിയ പ്രഗൽഭനായ ദേശീയനേതാവുമായിരുന്നു ഇബ്രാഹിം സുലൈമാൻ സേട്ട്. നിരവധി വർഷങ്ങൾ മുസ്ലിം ലീഗിന്റെ സമുന്നതനേതാവായി പ്രവർത്തിച്ച അദ്ദേഹം ബാബരി മസ്ജിദ് ധ്വംസനാനന്തരം മുസ്ലിം ലീഗുമായി വഴിപിരിഞ്ഞ് ഇന്ത്യൻ നാഷനൽ ലീഗ് സ്ഥാപിച്ചു. മഞ്ചേരി,പൊന്നാനി, കോഴിക്കോട് എന്നിവിടങ്ങളിൽ നിന്നായി 35 വർഷക്കാലം ലോകസഭാംഗമായി പ്രവർത്തിച്ചു. 2005 ൽ മരണമടഞ്ഞു. മഹ്ബൂബെ മില്ലത്ത് എന്ന് ന്യൂനപക്ഷങ്ങൾ അദ്ദേഹത്തെ സ്നേഹപൂർവം വിളിച്ചു. കച്ച് മേമൻ വിഭാഗത്തിൽ പെടുന്ന ആളാണ് സുലൈമാൻ സേട്ട്.

1922 നവംബർ 3 ന് മൈസൂരിൽ നിന്ന് ബംഗ്ലുരുവിൽ സ്ഥിരതാമസമാക്കിയ ഒരു സമ്പന്ന വ്യാപാരകുടുംബത്തിലാണ് ഇബ്രാഹിം സുലൈമാൻ സേട്ട് ജനിച്ചത്. പിതാവ് മുഹമ്മദ് സുലൈമാൻ. മാതാവ് സൈനബ് ബായ്. സുലൈമാൻ സേട്ടുവിന്റെ മാതാവ് കേരളത്തിലെ തലശ്ശേരി സ്വദേശിനിയാണ്. സാമ്പത്തിക ശാസ്ത്രത്തിലും ചരിത്രത്തിലും ബിരുദമെടുത്ത സേട്ട് മൈസൂരിലേയും കോലാരിലേയും കോളേജുകളിൽ അദ്ധ്യാപകനായി ജോലിചെയ്തു. സർക്കാർ ജോലിക്കാർ രാഷ്ട്രീയത്തിൽ ഇടപെടുന്നത് തടയപ്പെട്ടപ്പോൾ സേട്ട് തന്റെ ഉദ്യോഗം രാജിവെച്ചു. കൊച്ചിക്കടുത്തുള്ള മട്ടാഞ്ചേരിയിലെ മർയം ബായിയാണ് സേട്ടുവിന്റെ പത്നി. ഇവർക്ക് അഞ്ചുമക്കളുണ്ട്.

2005 ഏപ്രിൽ 27 ന്‌ അദ്ദേഹം മരണപ്പെട്ടു.. അദ്ദേഹം സ്ഥാപിച്ച ഐ എൻ എൽ എന്ന പ്രസ്ഥാനം ഇപ്പോൾ എൽ ഡി എഫ്‌ ഘടക കക്ഷിയായി പ്രവർത്തിച്ചു വരുന്നു



</doc>
<doc id="138018" url="https://ml.wikipedia.org/wiki?curid=138018" title="കെ.ജി. ശങ്കരപ്പിള്ള">
കെ.ജി. ശങ്കരപ്പിള്ള

പ്രമുഖ മലയാള കവിയാണ് കെ.ജി. ശങ്കരപ്പിള്ള (1948 -). 1970-കളിൽ 'ബംഗാൾ' എന്ന കവിതയിലൂടെ ശ്രദ്ധേയനായി. എറണാകുളം മഹാരാജാസ് കോളേജ് പ്രിൻസിപ്പാൾ ആയിരുന്നു. "കെ.ജി. ശങ്കരപ്പിള്ളയുടെ കവിതകൾ"ക്കു 2002-ലെ കേന്ദ്ര സാഹിത്യ അക്കാഡമി അവാർഡ് ലഭിച്ചു. ആധുനിക കവിതയുടെ പ്രമുഖ പ്രയോക്താക്കളിൽ ഒരാളായി അറിയപ്പെടുന്നു.

1947ൽ കൊല്ലം ജില്ലയിലെ ചവറയിൽ ജനനം. കൊല്ലം എസ്.എൻ. കോളേജിൽ പഠനം. 1971 മുതൽ കേരളത്തിലെ വിവിധ സർക്കാർ കോളേജുകളിൽ മലയാളവിഭാഗം അദ്ധ്യാപകനായി പ്രവർത്തിച്ചു. എറണാകുളം മഹാരാജാസ് കോളേജിൽ പ്രിൻസിപ്പൽ ആയി വിരമിച്ചു.

പ്രസക്തി, സമകാലീന കവിത തുടങ്ങിയ പ്രസിദ്ധീകരണങ്ങളുടെ എഡിറ്റർ ആയിരുന്നു.

കവിത, (തിരുവനന്തപുരം, കേരള കവിത, 1981)
കൊച്ചിയിലെ വൃക്ഷങ്ങൾ (മൾബറി, കോഴിക്കോട്, 1994)
കെ. ജി. ശങ്കരപ്പിള്ളയുടെ കവിതകൾ - 1969-1996 (ഡി. സി. ബുക്സ്, കോട്ടയം, 1997)
കെജിഎസ് കവിതകൾ-1997-2006 (ഡി സി ബുക്സ്, കോട്ടയം)



</doc>
<doc id="138033" url="https://ml.wikipedia.org/wiki?curid=138033" title="കാടാച്ചിറ ശ്രീ തൃക്കപാലം ശിവക്ഷേത്രം">
കാടാച്ചിറ ശ്രീ തൃക്കപാലം ശിവക്ഷേത്രം

കേരളത്തിലെ കണ്ണൂർ ജില്ലയിലെ പെരളശ്ശേരി പഞ്ചായത്തിലെ കാടാച്ചിറയിൽ സ്ഥിതിചെയ്യുന്ന പുരാതന ശിവക്ഷേത്രമാണ് കാടാച്ചിറ ശ്രീ തൃക്കപാലം മഹാശിവക്ഷേത്രം. 108 ശിവക്ഷേത്രങ്ങളിൽ പറയുന്ന മൂന്നു തൃക്കപാലീശ്വരങ്ങളിൽ ഒന്നാണിത്.. മറ്റുള്ള രണ്ടു തൃക്കപാലീശ്വരങ്ങൾ നിരണത്തും, നാദാപുരത്തും ആണ്. പെരളശ്ശേരി തൃക്കപാലം മഹാദേവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. ഇവിടെ ശിവപ്രതിഷ്ഠാ സങ്കൽപം കപാലീശ്വരനാണ്. ക്ഷേത്രത്തിന്റെ പേർ പണ്ട് തൃക്കപാലീശ്വരം എന്നായിരുന്നു, പിന്നീട് തൃക്കപാലമായി മാറിയതാണ്. കപാലീശ്വര സങ്കല്പത്തിലുള്ള രണ്ടു ശിവലിംഗപ്രതിഷ്ഠകളുള്ള അപൂർവ്വക്ഷേത്രം.

മറ്റു തൃക്കപാലീശ്വരക്ഷേത്രങ്ങളിലേതു പോലെതന്നെ ഇവിടെയും കപാലീശ്വര സങ്കല്പത്തിലാണ് ശിവപ്രതിഷ്ഠ.

കണ്ണൂർ ജില്ലയിലെ പുരാതന ക്ഷേത്രങ്ങളിൽ ഒന്നാണിത്. പെരളശ്ശേരി സുബ്രഹ്മണ്യസ്വാമിക്ഷേത്രവും, കൊട്ടീയൂർ ശിവക്ഷേത്രവുമായി പുരാതനകാലം മുതൽക്കു തന്നെ ബന്ധപെട്ടുകിടക്കുന്നു ഈ ക്ഷേത്രം. ഇവിടെ രണ്ട് ശിവപ്രതിഷ്ഠകൾ ഉണ്ട്. രണ്ട് ശിവലിംഗങ്ങളും കിഴക്കു ദർശനം നൽകിയാണ് പ്രതിഷ്ഠ. കിഴക്കു വശത്തായി ഒരു ക്ഷേത്രക്കുളം ഉണ്ട്. മഹാദേവന്റെ രൗദ്രഭാവത്തിനു ശമനം ഉണ്ടാകുവാനായി ആ ക്ഷേത്രക്കുളത്തിലേക്ക് ക്ഷേത്രേശന്മാരുടെ ദൃഷ്ടി വരത്തക്കവണ്ണമാണ് ഇവിടെ പ്രതിഷ്ഠ നടത്തിയിരിക്കുന്നത് എന്നു വിശ്വസിക്കുന്നു.

തൃക്കപാലക്ഷേത്രത്തിൽ ചതുര ശ്രീകോവിലും നാലമ്പലവും നമസ്കാരമണ്ഡപവും പണിതീർത്തിരിക്കുന്നത് പഴയ കേരളാ ശൈലിയിലാണ്. രണ്ടുക്ഷേത്രങ്ങൾക്കും കൂടിയാണ് നാലമ്പലം പണിതീർത്തിരിക്കുന്നത്. രണ്ടുക്ഷേത്രങ്ങൾക്കും വെവ്വേറെ പ്രധാന ബലിക്കല്ലുകളും, കൊടിമരങ്ങളും പണിതീർത്തിട്ടുണ്ട്.


അപൂർവമായ ഇരട്ട തിടമ്പ് നൃത്തം ഉത്സവദിവസങ്ങളിൽ ഇവിടെ നടത്താറുണ്ട്.

കൊട്ടിയൂർ ശിവക്ഷേത്രവുമായി അഭേദ്യമായ ബന്ധമുള്ള ക്ഷേത്രമാണിത്. കൊട്ടിയൂരിലെ വൈശാഖോത്സവത്തിന് ഇവിടെ നിന്നും നെയ്യമൃത് എഴുന്നള്ളിക്കുക പതിവാണ്.


കണ്ണൂർ - കൂത്തുപറമ്പ് റോഡിനരുകിൽ കാടാച്ചിറയിൽ ആണ് ക്ഷേത്രം സ്ഥിതിചെയ്യുന്നത്. പെരളശ്ശേരി സുബ്രഹ്മണ്യ സ്വാമിക്ഷേത്രത്തിൽ നിന്നും 4 കിലോമീറ്റർ അകലെയാണ് ഈ ക്ഷേത്രം.


</doc>
<doc id="138036" url="https://ml.wikipedia.org/wiki?curid=138036" title="സഫിയ്യ ബിൻത് ഹുയയ്യ്">
സഫിയ്യ ബിൻത് ഹുയയ്യ്

സഫിയ്യ ബിൻത് ഹുയയ്യ് (അറബിക്: صفية بنت حيي‎) ( 610 – 670)ഇസ്‌ലാമിക പ്രവാചകനായ മുഹമ്മദിന്റെ ഭാര്യമാരിൽ ഒരാളാണ്. മദീനയിലെ ജൂതഗോത്രമായ ബനൂനാദിറിന്റെ നേതാവായ ഹുയയ്യ് ഇബ്നു അഖ്ത്താബിന്റെയും ബനൂ ഗുറൈസാ ഗോത്രത്തിൽ ഉൾപ്പെട്ട ബറാ ബിൻ‌ത് സമാവലിന്റെയും മകളായി ജനിച്ച സഫിയ്യയുടെ ആദ്യ ഭർത്താവ് സല്ലാം മിഷ്ക്കാം ആയിരുന്നു.


</doc>
<doc id="138038" url="https://ml.wikipedia.org/wiki?curid=138038" title="മൈമൂന ബിൻത് അൽഹാരിത്">
മൈമൂന ബിൻത് അൽഹാരിത്

മൈമൂന ബിൻത് അൽഹാരിത് അറബിക്: ميمونه بنت الحارث‎) ( 594 – 674) ഇസ്‌ലാമിക പ്രവാചകനായ മുഹമ്മദിന്റെ ഭാര്യമാരിൽ ഒരാളാണ്. ബുറാഹ് എന്ന അവരുടെ യഥാർത്ഥനാമം മുഹമ്മദ് ആണ് മൈമൂന എന്നാക്കിമാറ്റിയത്.
അസ്മ ബിൻ‌ത് ഉമൈസ്, പിന്നീട് അബൂബക്കറിന്റെ ഭാര്യയായ സൽമ ബിൻ‌ത് ഉമൈസ്, ഹംസ ഇബ്നു അബ്ദുൽ മുത്തലിബ് എന്നിവർ അർദ്ധസഹോദരങ്ങളും ലുബാബ, ഇസ്സ എന്നിവർ പൂർണ്ണ സഹോദരങ്ങളും ആണ്. നേരത്തേ മരണപ്പെട്ടതും നബിയുടെ മറ്റൊരു ഭാര്യയായതുമായ സൈനബ് ബിൻത് ഖുസൈമ അർദ്ധസഹോദരിയാണ്.


</doc>
<doc id="138047" url="https://ml.wikipedia.org/wiki?curid=138047" title="നാദാപുരം ഇരിങ്ങണ്ണൂർ ശിവക്ഷേത്രം">
നാദാപുരം ഇരിങ്ങണ്ണൂർ ശിവക്ഷേത്രം

കേരളത്തിലെ കോഴിക്കോട് ജില്ലയിലെ നാദാപുരത്ത് സ്ഥിതിചെയ്യുന്ന അതിപുരാതന ശിവക്ഷേത്രമാണ് നാദാപുരം ഇരിങ്ങണ്ണൂർ മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന മൂന്നു തൃക്കപാലീശ്വരങ്ങളിൽ ഒന്നാണിത്.. മറ്റുള്ള രണ്ടു തൃക്കപാലീശ്വരങ്ങൾ നിരണത്തും, പെരളശ്ശേരിയിലും ആണ്. നാദാപുരം ഇരിങ്ങണ്ണൂർ മഹാദേവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. 

കോഴിക്കോട് ജില്ലയിലെ പുരാതന ക്ഷേത്രങ്ങളിൽ ഒന്നാണിത്. നാദാപുരത്ത് എടച്ചേരി പഞ്ചായത്തിലാണ് ക്ഷേത്രം സ്ഥിതിചെയ്യുന്നത്. വളരെ മനോഹരമാണീ ക്ഷേത്ര നിർമ്മിതി. നാലമ്പലവും, തിടപ്പള്ളിയും, ബലിക്കല്പുരയും, മുഖമണ്ഡപത്തോട് കൂടിയ ശ്രീകോവിലും എല്ലാം മഹാക്ഷേത്രത്തിനൊത്തവണ്ണമാണ് പണിതീർത്തിരിക്കുന്നത്.

ക്ഷേത്രം കിഴക്കോട്ട് അഭിമുഖമായാണ് സ്ഥിതി ചെയ്യുന്നത്. കിഴക്കു വശത്തായി അഗ്രമണ്ഡപത്തിനു മുമ്പിലായി പണ്ട് നമസ്കാരമണ്ഡപം ഉണ്ടായിരുന്നു എന്നു മനസ്സിലാക്കാം. കിഴക്കേ നാലമ്പലത്തിലൂടെ ബലിക്കല്പുര കടന്ന് അകത്തു കയറുമ്പോൾ ചതുരത്തിൽ നിർമ്മിച്ചിട്ടുള്ള മനോഹരമായ മുഖമണ്ഡപം കാണാൻ പറ്റും. മുഖമണ്ഡപത്തിനും ശ്രീകോവിലിനും ദ്വിതാല രൂപമാണുള്ളത്. ശ്രീകോവിലിന് ചുറ്റുമുള്ള നാലമ്പലത്തിൽ തിടപ്പിള്ളിയും പണിതീർത്തിട്ടുണ്ട്. നാലമ്പലത്തിന്റെ വടക്ക് ഭാഗത്ത് വിഷ്ണു പ്രതിഷ്ഠയുണ്ട്.

കിഴക്കു വശത്തായി വളരെ വലിപ്പമേറിയ ക്ഷേത്രക്കുളം ഉണ്ട്. ശ്രീമഹാദേവന്റെ രൗദ്രഭാവത്തിനു ശമനം ഉണ്ടാകുവാനാവാം ഇവിടെയും ക്ഷേത്രക്കുളത്തിലേക്ക് ദൃഷ്ടി വരത്തക്കവണ്ണം പ്രതിഷ്ഠ നടത്തിയിരിക്കുന്നത്. മാത്രമല്ല ഇവിടുത്തെ ശിവപ്രതിഷ്ഠയ്ക്ക് തൃക്കണ്ണ് (മൂന്നാം കണ്ണ്) ഇല്ല. സർവ്വദാഹകമായ മൂന്നാം കണ്ണ് ഇല്ലാത്തതുകൊണ്ടുതന്നെ രൗദ്രനല്ല, സൗമ്യനാണ് ഇവിടുത്തെ ശിവൻ എന്നാണ് വിശ്വാസം. രണ്ട് കണ്ണുകൾ ഉള്ള ശിവപ്രതിഷ്ഠയിൽ നിന്നാണ് ഇരിങ്ങണ്ണൂർ (ഇര്+കണ്ണ്+ഊര്) എന്ന സ്ഥലനാമം സിദ്ധിച്ചത് എന്നു പറയപ്പെടുന്നു.

നിത്യേന മൂന്നു പൂജകൾ പതിവുണ്ട്. ഉഷപൂജ, ഉച്ചപൂജ, അത്താഴപൂജ.


എടച്ചേരി പഞ്ചായത്തിൽ നാദാപുരം - തലശ്ശേരി റൂട്ടിൽ ഇരിങ്ങണ്ണൂർ ദേശത്താണ് ക്ഷേത്രം സ്ഥിതിചെയ്യുന്നത്.


</doc>
<doc id="138055" url="https://ml.wikipedia.org/wiki?curid=138055" title="മാരിയ അൽ ഖിബ്തിയ">
മാരിയ അൽ ഖിബ്തിയ

മാരിയ അൽ ഖിബ്തിയ (അറബിക്: مارية القبطية‎) ഇസ്‌ലാമിക പ്രവാചകനായ മുഹമ്മദിന്റെ ഭാര്യമാരിൽ ഒരാളാണ്. മുഹമ്മദിന്റെ ഭാര്യയാകുന്നതിനു മുൻപ് അവർ ക്രിസ്തുമതവിശ്വാസിയായ ഒരു അടിമ ആയിരുന്നു. മുഹമ്മദിന്റെ മകനായ ഇബ്രാഹീമിന് ജന്മം നൽകിയത് മാരിയയാണ്. ചെറുപ്പത്തിൽത്തന്നെ ഇബ്രാഹീം മരണമടഞ്ഞു. മാരിയയുടെ സഹോദരിയായ സിറിനെ വിവാഹം ചെയ്തത് ഹസ്സൻ ഇബ്നു താബിത് ആണ്. മുഹമ്മദിന്റെ മരണത്തിനും അഞ്ച് വർഷങ്ങൾക്കു ശേഷം 637-ലാണ് അവർ മരണപ്പെടുന്നത്.


</doc>
<doc id="138061" url="https://ml.wikipedia.org/wiki?curid=138061" title="തൽഹ">
തൽഹ

തൽഹ ഇബ്നു ഉബൈദുള്ളാഹ് (അറബിക്: طلحة بن عبيدالله‎) (മരണം:597 - 656) മുഹമ്മദ് നബിയുടെ അനുയായികളിൽ പ്രമുഖനായിരുന്നു. തന്റെ ജീവിതകാലത്ത് സ്വർഗ്ഗം വാഗ്ദാനം ചെയ്യപ്പെട്ട 10 സ്വഹാബികളിൽ ഒരാളായ തൽഹയുടെ ഉഹ്ദ് ജമൽ യുദ്ധങ്ങളിലെ സംഭാവനകൾ ശ്രദ്ധേയമാണ്. അതുപോലെ മൂന്നാമത്തെ ഖലീഫയെ തിരഞ്ഞെടുക്കാൻ ഖലീഫാ ഉമർ നിയോഗിച്ച ആറംഗ സമിതിയിലും അദ്ദേഹം അംഗമായിരുന്നു. 
തൽഹയുടേയും ഇസ്‌ലാമിലെ ഒന്നാം ഖലീഫ അബൂബക്കറിന്റെയും പ്രപിതാമഹൻ അംറ് ഇബ്നു കഅബ് ആണ്. ബനൂ തയിം വംശജനായ അദ്ദേഹം അതീവ സമ്പന്നനായിരുന്നു. ഇസ്‌ലാം മതം ആദ്യമായി സ്വീകരിച്ചവരിൽ ഉൾപ്പെട്ട തൽഹ ആ സമയം മക്കയിലെ അപൂർവ്വം സാക്ഷരരിൽ ഒരാളായിരുന്നു. തന്റെ 18-ാം വയസ്സിലാണ് അദ്ദേഹം ഇസ്‌ലാം സ്വീകരിക്കുന്നത്. 
ഉഹ്ദ് യുദ്ധത്തിൽ മുഹമ്മദിന്റെ സംരക്ഷണച്ചുമതലയുണ്ടായിരുന്ന തൽഹ തനിക്ക് പറ്റിയ മുറിവുകൾ വകവെക്കാതെ ആ ചുമതല ഭംഗിയായി നിറവേറ്റി.യുദ്ധം അവസാനിക്കുമ്പോൾ അദ്ദേഹത്തിന്റെ ദേഹത്ത് 70-ലധികം മുറിവുകൾ ഉണ്ടായിരുന്നു. തൽഹയുടെ ധീരതയെ മുക്തകണ്ഠം പ്രശംസിച്ച മുഹമ്മദ് നബി അദ്ദേഹത്തെ ജീവിച്ചിരിക്കുന്ന രക്തസാക്ഷി എന്ന് വിശേഷിപ്പിക്കുകയും അദ്ദേഹം രക്തസാക്ഷിയുടെ പദവി നേടി എന്നറിയിക്കുകയും ചെയ്തു. എന്നാൽ തൽഹക്ക് ബദർ യുദ്ധത്തിൽ പങ്കെടുക്കാൻ കഴിഞ്ഞിരുന്നില്ല. കാരണം അദ്ദേഹത്തെയും സഈദ് ഇബ്നു സൈദ് എന്ന സ്വഹാബിയേയും ഖുറൈഷ് സേനയുടെ നീക്കങ്ങൾ നിരീക്ഷിക്കാനായി അയച്ചിരിക്കുകയായിരുന്നു. അവർ തിരിച്ചുവരുമ്പോഴേക്കും ബദർ യുദ്ധം അവസാനിക്കുകയും മുസ്‌ലിംകൾ യുദ്ധം വിജയിക്കുകയും ചെയ്തിരുന്നു.
ജമൽ യുദ്ധത്തിൽ ഖലീഫ അലിക്കെതിരിൽ യുദ്ധം ചെയ്ത തൽഹ ആ യുദ്ധത്തിൽ കൊല്ലപ്പെട്ടു. 
സൈനബ് ബിൻത് ജഹ്ഷിന്റെ സഹോദരിയായ ഹമ്മാനയുമായുള്ള വിവാഹത്തിൽ തൽഹക്ക് മുഹമ്മദ് ഇബ്നു തൽഹ എന്നു പേരായ ഒരു മകൻ ഉണ്ടായിരുന്നു. ആ മകനും ജമൽ യുദ്ധത്തിൽ മരണപ്പെടുകയാണ് ഉണ്ടായത്.

ഖലീഫ അബൂബക്കറിന്റെ മകളായ ഉമ്മു കുൽതൂമുമായുള്ള വിവാഹത്തിൽ അദ്ദേഹത്തിന് മൂന്ന് കുട്ടികളാണുണ്ടായിരുന്നത്.


</doc>
<doc id="138075" url="https://ml.wikipedia.org/wiki?curid=138075" title="ചിന്നൻഭേരി">
ചിന്നൻഭേരി

പാടുന്ന ഒരിനം ചെറുകുരുവിയാണ് മൂടിക്കാലൻ കുരുവി അഥവാ ചിന്നൻഭേരി (ശാസ്ത്രീയനാമം: "Iduna caligata"). മധ്യറഷ്യ മുതൽ പടിഞ്ഞാറൻ ചൈന വരെയുള്ള സ്ഥലങ്ങളിൽ പ്രജനനം ചെയ്യുന്നു. തണുപ്പുകാലത്ത് ഇന്ത്യയിലേക്കും ശ്രീലങ്കയിലേക്കും ചേക്കേറുന്നു. കുറ്റിച്ചെടികളിൽ സാധാരണയായി കാണപ്പെടുന്നു. കീടങ്ങളാണ് സാധാരണ ഭക്ഷണം. കൊക്ക് ബലമുള്ളതും കൂർത്തതുമാണ്. കുറ്റിച്ചെടികളിലാണ് കൂടുകെട്ടി മുട്ടയിടുന്നത്. മൂന്നു നാലു മുട്ടവരെ ഇടും. 


</doc>
<doc id="138082" url="https://ml.wikipedia.org/wiki?curid=138082" title="പരുമല വലിയ പനയന്നാർകാവ് ദേവി ക്ഷേത്രം">
പരുമല വലിയ പനയന്നാർകാവ് ദേവി ക്ഷേത്രം

കേരളത്തിലെ ഭദ്രകാളിക്ഷേത്രങ്ങളിൽവെച്ചു പ്രാഥമ്യവും പ്രാധാന്യവും ഉള്ള മൂന്നുക്ഷേത്രങ്ങളിൽ ഒന്നാണ് പത്തനംതിട്ട ജില്ലയിലെ പരുമലയിൽ സ്ഥിതി ചെയ്യുന്ന പനയന്നാർകാവ് ക്ഷേത്രം. മലബാറിൽ തിരുമാന്ധാംകുന്നും, കൊച്ചിയിൽ കൊടുങ്ങല്ലൂരും, തിരുവിതാംകൂറിൽ പനയന്നാർകാവും ഏകദേശം തുല്യ പ്രാധാന്യത്തോടെ കരുതിപ്പോരുന്നു.. ഈ ക്ഷേത്രങ്ങളിൽ ശിവസാന്നിധ്യം പ്രധാന്യത്തോടെ തന്നെയുണ്ടെന്ന് വിശ്വാസികൾ കരുതുന്നു. ഈ ശിവക്ഷേത്രങ്ങൾ പരശുരാമ പ്രാതിഷ്ഠിതമാണെന്ന് ഐതിഹ്യമുണ്ട് .
കള്ളിയങ്കാട്ട് നീലി യെ കടമറ്റത്ത് കത്തനാർ കുടിയിരുത്തിയത് ഇവിടെ ആണ് എന്ന ഐതിഹ്യവും നിലവിലുണ്ട്. ശ്രീ വലിയപനയന്നാർ കാവിൽ പരമശിവനോടൊപ്പം കാളി കരിങ്കാളി, കൊടുങ്കാളി, ഭൂതകാളി, ദുർഗ്ഗ, അന്നപൂർണേശ്വരി, ത്രിശൂലസ്ഥിതയായ ചാമുണ്ഡീശ്വരി, ലളിതാധിവാസമേരുചക്രം, ഗണപതി, വീരഭദ്രൻ ക്ഷേത്രപാലകൻ, കടമറ്റത്തുനിന്നുള്ള യക്ഷിയമ്മ , രക്ഷാധിപൻ, ഭദ്രകാളി എന്നീ പ്രതിഷ്ഠകളുണ്ട്.
നാഗരാജാക്കന്മാരുടെയും നാഗയക്ഷികളുടെയും സന്തതി പരമ്പരകളൂടെയും ആവാസസ്ഥാനമായ അഞ്ച് കാവുകൾ ചുറ്റുപാടുകളിലായുണ്ട് 

കൊട്ടാരത്തിൽ ശങ്കുണ്ണിയുടെ ഐതിഹ്യമാല എന്ന പുസ്തകത്തിൽ ഈ ക്ഷേത്രത്തെ പറ്റി പരാമർശമുണ്ട്. ചില പ്രധാന പരാമർശങ്ങൾ താഴെ കൊടുക്കുന്നു:
"പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത്. പണ്ട് കടപ്ര ദേശത്ത് ശ്രായിക്കൂർ (ചിറവായിൽ) എന്നൊരു കോവിലകം ഉണ്ടായിരുന്നു. അവിടേക്ക് ദേശാധിപത്യവും നാടുവാഴ്ചയും ഉണ്ടായിരുന്നു. ആ കോയിക്കലെ ഒരു തമ്പുരാൻ പരദേശത്തു (പനയൂർ) പോയി ഭഗവതിസേവ നടത്തി ദേവിപ്രീതി സമ്പാതിച്ചു. ദേവിയോട് അദ്ദേഹം "തന്റെ ദേശത്തു വന്നു കുടുംബപരദേവതയായി കുടിയിരിക്കാൻ അപേക്ഷിച്ചു". അങ്ങനെ ദേവി അദ്ദേഹത്തിനൊപ്പം പോരുകയും ചെയ്തു.

അദ്ദേഹം പിന്നീട് കടപ്രദേശത്ത് പമ്പാനദിക്കരയിൽ പരശുരാമനാൽ പ്രതിഷ്ഠിക്കപ്പെട്ട നൂറ്റെട്ട് ശിവക്ഷേത്രങ്ങളിൽ ഒന്നായ പരുമല ശിവക്ഷേത്രത്തിനരികെ സപരിവാരസമേതം പ്രതിഷ്ഠിച്ചു. ശിവക്ഷേത്രത്തിന്റെ ശ്രീകോവിലിനു തെക്കുവശത്തു തിടപ്പള്ളി സ്ഥാനത്ത് മാതൃശാലയോട് ചേർന്ന് കിഴക്കോട്ട് ദർശനമായി ദേവിയെ ആദ്യം പ്രതിഷ്ഠിച്ചത്. ദാരികവധോദ്യുക്തയായി ഏറ്റവും കോപത്തോടുകൂടി യുദ്ധഭൂമിയിൽ നിന്നിരുന്ന ആ ധ്യാനത്തോടുകൂടിയായിരുന്നു ദേവി പ്രതിഷ്ഠാ സങ്കലപം. ആ പ്രതിഷ്ഠ അവിടെ അത്യുഗ്ര മൂർത്തിയായിതീർന്നു. പിന്നീട് ദേവി പ്രതിഷ്ഠ വടക്കോട്ട് ദർശനമായി ഒന്നുകൂടി പ്രതിഷ്ഠിച്ചു. അതു ദാരികവധാനന്തരം ദേവി രക്താഭിഷിക്ത ശരീരയായി കോപവേപിതഗാത്രിയായി യുദ്ധഭൂമിയിൽ നിന്നിരുന്ന ധ്യാനത്തോടുകൂടിയായിരുന്നു പ്രതിഷ്ഠാ സങ്കല്പം. അവിടെയും ദേവി ഏറ്റവും ഭയങ്കരിയായിതന്നെയാണ് പരിണമിച്ചത്. ഈ പ്രതിഷ്ഠ, പ്രതിഷ്ഠാമാതൃക്കളുടെ കൂട്ടത്തിൽ വീരഭദ്രൻ, ഗണപതി എന്നീ മൂർത്തികളോടുകൂടിയാണ് നടത്തിയിരുന്നത്. ഈ ബിംബത്തിലാണ് ഭഗവതിക്കു ചാന്താട്ടം മുതലായ പൂജകൾ നടത്തുന്നത്.

ദാരുകനുമായിട്ടുണ്ടായ യുദ്ധത്തിൽ ഏർപ്പെടുന്ന ദേവിയെ മാർക്കണ്ഡേയമഹർഷി ഇങ്ങനെയാണ് വർണ്ണിച്ചിരിക്കുന്നത്.

"വേതാളീമുഖക്ന്ദരാദ്വിഗളിതൈ രുച്ചണ്ഡഹൂഹൂരവൈർ-"
"ഭൂതപ്രേതപിശാചികാകിലുകിലാ രാവൈർമ്മഹാഭൈരവൈഃ"
"കോദണ്ഡോത്കടശിഞ്ജിനീത്സണ ത്സണപ്രധ്വാനകോലാഹലൈ-"
"ഭേരീദുന്ദുഭിതൈശ്ച സന്ധുതജഗ ച്ചക്രം ബഭൗ ചണ്ഡികാ."

വിധിപ്രകാരം പ്രതിഷ്ഠ നടത്തുകയും ക്രമപ്രകാരം പതിവായി പൂജാദികൾ നടത്തിതുടങ്ങുകയും ചെയ്യുകയാൽ ഇവിടെ ഭഗവതിയുടെ സാന്നിദ്ധ്യം കൂടുതൽ ശക്തി പ്രാപിച്ചു, ദേവിയുടെ ശക്തി ക്രമത്തിലധികം വർദ്ധിക്കുകയാൽ പകൽ സമയത്തുപോലും കാവില്പോകുവാൻ ജനങ്ങൾക്കു ഭയമായിതുടങ്ങി. അതിനു ശമനമുണ്ടാക്കാൻ ദേവിയുടെ കിഴക്കേ നടയിൽ ധാരാളം ഗുരുതി നടത്തുകയുണ്ടായി. ഈ ഗുരുതി എല്ലാ വർഷംതോറും മുടക്കാതെ നടത്തിപോന്നിരുന്നു. അങ്ങനെ ഒരു വർഷം നടത്തേണ്ടിയിരുന്ന ഗുരുതി ദേവിയുടെതന്നെ ഇംഗിതപ്രകാരം നിർത്തിവെക്കുകയും കിഴക്കേ നട എന്നന്നേക്കുമായി അടയ്ക്കുകയും ചെയ്തു. അതിനുശേഷം ആ നട തുറന്നിട്ടില്ല. .

രാമയ്യൻ ദളവ ചെമ്പകശ്ശേരി ആക്രമിച്ച് രാജ്യം പിടിച്ചെടുത്തുകഴിഞ്ഞ് പനയന്നാർ കാവ് ക്ഷേത്രത്തെക്കുറിച്ച് അറിയുകയും അമ്പലപ്പുഴ ദേവനാരായണൻ മഹാരാജാവ് ദേവിക്കു നൽകിയിട്ടുള്ള ആഭരണങ്ങൾ കണ്ടുകെട്ടാൻ ഉത്തരവിട്ടു. അതിനുശേഷം അദ്ദേഹത്തിനുണ്ടായ ദേഹാസ്വസ്ത്യങ്ങൾ മൂലം ദളവക്ക് തന്റെ തെറ്റുമനസ്സിലാവുകയും പ്രാശ്ചിത്തമായി മാർത്താണ്ഡ വർമ്മ മഹാരാജാവിനെ കൊണ്ടുതന്നെ നിലവും പുരയിടവും ക്ഷേത്രത്തിലേക്ക് കരമൊഴിവായി പതിച്ചുകൊടുപ്പിച്ചു. അന്ന് മാർത്താണ്ഡവർമ്മ ക്ഷേത്രത്തിലേക്ക് കൊടുത്ത പുരയിടം ഏകദേശം ആറേക്കർ ആണ്. ഇതിലേക്ക് ചീട്ട് എഴുതി തുല്യം ചാർത്തിയത് കൊല്ല വർഷം 926-ആംണ്ട് മീനമാസം 11-ആം തീയതിയാണ്. ."

പനയന്നാർകാവിൽ പടിഞ്ഞാറോട്ട് ദർശനം നൽകിയാണ് പ്രധാന ക്ഷേത്രമായ ശിവക്ഷേത്രം നിർമ്മിച്ചിരിക്കുന്നത്.തിരുമാന്ധാംകുന്നിലും, കൊടുങ്ങല്ലൂരിലും കിഴക്കോട്ടാണ് ശിവക്ഷേത്ര ദർശനം. ഇവിടെ അഘോരമൂർത്തിയാണ് പ്രതിഷ്ഠാ സങ്കല്പം. ഈ മൂന്നുക്ഷേത്രങ്ങളിലേയും ശിവപ്രതിഷ്ഠ നടത്തിയത് പരശുരാമനാണ് എന്നാണ് ഐതിഹ്യം.. പനയന്നാർകാവിൽ പടിഞ്ഞാറുവശത്തുകൂടി പുണ്യനദിയായ പമ്പാനദി ഒഴുകുന്നു. നദിക്കഭിമുഖമായാണ് ശിവക്ഷേത്രം നിർമ്മിച്ചിരിക്കുന്നത്. ശിവന്റെ ശ്രീകോവിലിനു നേരെ പടിഞ്ഞാറുവശത്ത് ഒരു ബലിക്കൽ പുര നിർമ്മിച്ചിട്ടുണ്ട്. അതുകൂടാതെ ഭഗവതിനടക്കു നേരെ വടക്കു വശത്തും ഒരു ബലിക്കൽപ്പുര പണിതീർത്തിട്ടുണ്ട്. ക്ഷേത്ര നിർമ്മിതി ശ്രീ മഹാദേവനു പ്രാധാന്യം നൽകിയാണ് കാണുന്നത്. ശിവക്ഷേത്രനിർമ്മാണത്തിനുശേഷമാണ് ഭദ്രകാളിയെ പനയന്നാർകാവിൽ കുടിയിരുത്തിയത് .

പനയന്നാർകാവിൽ രുധിര മഹാകാളി, ഭദ്രകാളി പ്രതിഷ്ഠകൾ ഉണ്ട്. കിഴക്ക് ദർശനമായുള്ള ഉഗ്രമൂർത്തിയായ രുധിര മഹാകാളി ഭക്തർക്ക് ദർശനയോഗ്യമല്ല. കിഴക്കെനട അടച്ചിട്ടിരിക്കുകയാണ്. കിഴക്കെനട അടച്ചതിനുശേഷം വടക്കു ദർശനമായി ചാമുണ്ഡേശ്വരിയെ പ്രതിഷ്ഠിച്ചു. സപ്തമാതൃക്കളിലെ ഏഴാമത്തെ ദേവിയ്ക്ക് പ്രാധാന്യം നൽകിയാണ് ഭദ്രകാളി സങ്കല്പത്തിൽ ചാമുണ്ഡിയെ പ്രതിഷ്ഠിച്ചിരിക്കുന്നത്.
ശിവക്ഷേത്രത്തിൽ മൂന്നുപൂജയും (ഉഷ, ഉച്ച, അത്താഴപൂജകൾ) ദീപാരാധനയും നിത്യേന പതിവുണ്ട്. ഭദ്രാദേവി ശക്തി സ്വരൂപിണിയായതിനാലാവാം പനയന്നാർകാവിലെ പരമശിവൻ വളരെ ശാന്തസ്വരൂപനാണ് എന്നാണ് ഭക്തരുടെ വിശ്വാസം.


</doc>
<doc id="138083" url="https://ml.wikipedia.org/wiki?curid=138083" title="നഗരാസൂത്രണം">
നഗരാസൂത്രണം

മെച്ചപ്പെട്ട ജീവിതസൗകര്യം പ്രദാനം ചെയ്യത്തക്ക രീതിയിൽ നഗരഘടകങ്ങളുടെ ക്രമീകരണം മുൻകൂട്ടി നിശ്ചയിച്ച് നടപ്പിലാക്കുന്ന പ്രക്രിയയെ നഗരാസൂത്രണം എന്നു പറയുന്നു. നഗരത്തിലെ ആവാസകേന്ദ്രങ്ങൾ, സേവനകേന്ദ്രങ്ങൾ, വിദ്യാലയങ്ങൾ, ആരോഗ്യസംരക്ഷണ സംവിധാനങ്ങൾ, വ്യാപാര-വ്യവസായ കേന്ദ്രങ്ങൾ, വിനോദകേന്ദ്രങ്ങൾ, കെട്ടിടങ്ങൾ, ഗതാഗതസൗകര്യങ്ങൾ, കൃഷിസ്ഥലങ്ങൾ, ചുറ്റുപാടുകൾ തുടങ്ങിയ വിവിധ ഘടകങ്ങളെ ശരിയായ വിധത്തിൽ ചിട്ടപ്പെടുത്തി, മനോഹരവും സൗകര്യപ്രദവുമായി, ചുരുങ്ങിയ ചെലവിൽ മികവുറ്റതാക്കിയെടുക്കുന്ന ആസൂത്രണ പ്രക്രിയയാണ് നഗരാസൂത്രണം.

ചരിത്രപരമായി ബ്രിട്ടനിൽ പ്രയോഗത്തിലായ പദമാണ് നഗരാസൂത്രണം (Town Planning). പിന്നീട് ഈ ആശയം അന്താരാഷ്ട്ര പ്രാധാന്യം നേടി. നഗരങ്ങളുടെ മാത്രം ആസൂത്രണം എന്നതിനുപരി മഹാനഗരങ്ങൾ, ഗ്രാമങ്ങൾ എന്നിവയുടെയെല്ലാം ആസൂത്രണം എന്നുകൂടി ഈ ആശയത്തിന് അർഥവ്യാപ്തി കൈവന്നുകഴിഞ്ഞു.

ഭാവിയിലേക്കുള്ള തയ്യാറെടുപ്പ് എന്നാണ് ആസൂത്രണം എന്ന പദംകൊണ്ട് അർഥമാക്കുന്നത്. ഭാവിയിലേക്കുള്ള ഉപയോഗവും സൗകര്യപ്പെടുത്തലുംകൂടി ലക്ഷ്യമിട്ടുകൊണ്ട് നഗരത്തെ സംവിധാനം ചെയ്യുന്നതാണ് നഗരാസൂത്രണം. നഗരത്തിന്റെ വലിപ്പം, പ്രത്യേകത, പ്രാധാന്യം, പ്രശ്നങ്ങൾ, പരിമിതികൾ തുടങ്ങിയ കാര്യങ്ങൾ കണക്കിലെടുത്തുകൊണ്ടാണ് ആസൂത്രണം നടപ്പിലാക്കുന്നത്. പുതിയ നഗരം രൂപകല്പന ചെയ്യുമ്പോഴും നിലവിലുള്ള നഗരങ്ങൾക്ക് ആസൂത്രണപ്രക്രിയ നടപ്പാക്കുമ്പോഴും ഈവക കാര്യങ്ങൾ പരിഗണിക്കപ്പെടേണ്ടതുണ്ട്. പഴക്കംകൊണ്ട് ജീർണതയുണ്ടാകുമ്പോൾ നഗരപ്രദേശങ്ങൾക്ക് പുനരുജ്ജീവനം അനിവാര്യമായും വരുന്നു.

ശാസ്ത്രവും കലയും കോർത്തിണക്കിക്കൊണ്ടുള്ള ഒരു പ്രക്രിയയാണ് നഗരാസൂത്രണം. നഗരത്തെ സംബന്ധിച്ച വസ്തുവകകളുടെ സമാഹരണം, വിശകലനം, അവയെ പരസ്പരം ബന്ധപ്പെടുത്തൽ തുടങ്ങിയവ ശാസ്ത്രസംബന്ധിയായ കാര്യങ്ങളാണ്. ഈ വസ്തുതകളെ ശരിയായ രീതിയിൽ ചിട്ടപ്പെടുത്തി നഗരത്തെ മനോഹരമാക്കിയെടുക്കുക എന്നത് കലാപരമായ സംഗതിയും. അതുകൊണ്ടുതന്നെ ഒരു പുതിയ നഗരം രൂപകല്പന ചെയ്യുമ്പോഴോ നിലവിലുള്ളവയെ ആവശ്യങ്ങൾക്കനുസരിച്ച് ശക്തിപ്പെടുത്തുമ്പോഴോ കലയെയും ശാസ്ത്രത്തെയും വേർതിരിച്ചുകൊണ്ടുള്ള പ്രവർത്തനം ആശാസ്യമല്ല. ഇവ രണ്ടും വേണ്ടത്ര അളവിൽ ഒത്തുചേർന്നാൽ മാത്രമേ നല്ലൊരു നഗരം സൃഷ്ടിക്കാനാകൂ. അതിനാൽ ആർക്കിടെക്ചർ, എൻജിനീയറിങ്, ഭൂമിശാസ്ത്രം, പരിസ്ഥിതിശാസ്ത്രം, സാമൂഹ്യശാസ്ത്രം, സാമ്പത്തികശാസ്ത്രം എന്നിവയെല്ലാം സമന്വയിച്ച ഒരു മേഖലയാണ് നഗരാസൂത്രണം എന്ന് പൊതുവായി പറയാം.

നഗരാസൂത്രണത്തിന് മാനവസംസ്കാരത്തോളംതന്നെ പഴക്കമുണ്ട്. ആദിമമനുഷ്യൻ പ്രകൃതിശക്തികളിൽനിന്നും വന്യമൃഗങ്ങളിൽനിന്നും രക്ഷനേടുന്നതിനായി സമൂഹമായി ജീവിച്ചുതുടങ്ങി. സമൂഹജീവിയായ മനുഷ്യൻ പാർപ്പിടത്തിനും സുരക്ഷയ്ക്കും പരസ്പരസഹായം ഉറപ്പാക്കുന്നതിനും വേണ്ടി നടത്തിയ ശ്രമങ്ങളുടെ ഫലമായി നഗരങ്ങൾ രൂപംകൊണ്ടു. ഭൂമിശാസ്ത്രപരമോ സാമ്പത്തികമോ സാമൂഹികമോ ആയ കാരണങ്ങളുമായി ബന്ധപ്പെട്ടാണ് മിക്ക നഗരങ്ങളും രൂപപ്പെട്ടിട്ടുള്ളത്. വാണിജ്യകേന്ദ്രങ്ങൾ എന്ന നിലയിൽ പ്രധാന പാതകളുടെ സംഗമസ്ഥാനങ്ങളിലോ നദിയോരങ്ങളിലോ ആണ് ആദ്യഘട്ടത്തിൽ നഗരങ്ങൾ രൂപംകൊണ്ടത്. ചില നഗരങ്ങൾ ആരാധനാലയങ്ങളുമായി ബന്ധപ്പെട്ട് രൂപംകൊണ്ടവയാണ്. ആരംഭഘട്ടത്തിൽ മിക്ക നഗരങ്ങളെയും കോട്ടകൾ, കിടങ്ങുകൾ തുടങ്ങിയവകൊണ്ട് സംരക്ഷിച്ചിരുന്നു.

നഗരാസൂത്രണം ഒരു സംഘടിത പ്രവർത്തനം എന്ന രീതിയിൽ നിലവിൽവന്നിട്ട് ഒരു നൂറ്റാണ്ടിലേറെ ആയില്ലെങ്കിലും പ്രാചീനകാലം മുതൽതന്നെ മിക്കവാറും എല്ലാ അധിവാസപ്രദേശങ്ങളും അവയുടെ രൂപകല്പനയിലും വികസനത്തിലും ഉയർന്ന ദീർഘവീക്ഷണവും മികവുറ്റ മാതൃകകളും കാഴ്ചവച്ചിട്ടുണ്ട്. യൂഫ്രട്ടീസ്, ടൈഗ്രിസ് നദികളുടെ കരകളിൽ രൂപമെടുത്ത ഇറാഖിലെ പ്രാചീന നഗരങ്ങളും സിന്ധുനദീതടത്തിൽ രൂപമെടുത്ത ഇന്ത്യയിലെ പ്രാചീന നഗരങ്ങളും ഇതിന് ഉദാഹരണങ്ങളാണ്. പടിഞ്ഞാറൻ നാടുകളിലെ നഗരാസൂത്രണത്തിന്റെ പിതാവായി കരുതപ്പെടുന്ന ഗ്രീക്കുകാരനായ ഹിപ്പോഡാമസ് (Hippodamus) രൂപകല്പനചെയ്ത (ബി.സി. സു. 407) അലക്സാൻഡ്രിയ നഗരം മെഡിറ്ററേനിയൻ സാമ്രാജ്യത്തിലെ മാതൃകാപരമായ നഗരാസൂത്രണത്തിന് ഉദാഹരണമാണ്.

പുരാതന റോമാക്കാർ നഗരാസൂത്രണത്തിനായി ഒരു ഏകീകൃത പദ്ധതി നടപ്പാക്കിയിരുന്നു. സൈനികപ്രതിരോധത്തിനും പൊതുജനങ്ങളുടെ സൗകര്യങ്ങൾക്കും യോജിച്ച രീതിയിൽ അവർ ആസൂത്രണം നടത്തി. അവശ്യസേവനങ്ങൾ ലഭ്യമായ ഒരു കേന്ദ്രനഗരവും ചുറ്റും തെരുവുകളും ചെറുത്തുനില്പിനായി കോട്ടകളും ഉൾക്കൊള്ളുന്ന ഒരു അടിസ്ഥാന രൂപകല്പനയാണ് അവരുടെ നഗരങ്ങളുടേത്. വെള്ളത്തിന്റെ ലഭ്യത, ഗതാഗതസൗകര്യം തുടങ്ങിയ ആവശ്യങ്ങൾ മുൻനിർത്തി ഒരു നദിയുടെ ഇരുകരകളിലുമായാണ് നഗരങ്ങൾ രൂപകല്പന ചെയ്തത്. മിക്ക യൂറോപ്യൻ നഗരങ്ങളും ഈ പദ്ധതിയുടെ അന്തസ്സത്ത ഇന്നും കാത്തുസൂക്ഷിക്കുന്നുണ്ട്.

കഴിഞ്ഞ രണ്ട് നൂറ്റാണ്ടുകളായി അമേരിക്ക, ജപ്പാൻ, ആസ്ട്രേലിയ മുതലായ വികസിത രാജ്യങ്ങളിൽ ആസൂത്രണവും വാസ്തുവിദ്യയും പല ഘട്ടങ്ങളിലൂടെ കടന്നുപോയിട്ടുണ്ട്. 19-ം ശതകത്തിലെ വ്യവസായനഗരങ്ങളിൽ നിർമ്മാണങ്ങൾ നിയന്ത്രിച്ചിരുന്നത് ജനതയിലെ ഒരു ആഢ്യവിഭാഗമായിരുന്നു. 20-ം ശതകത്തിന്റെ തുടക്കത്തിൽ സാധാരണ ജനങ്ങൾക്ക്, പ്രത്യേകിച്ച് വ്യവസായശാലകളിലെ തൊഴിലാളികൾക്ക് ആരോഗ്യകരമായ ചുറ്റുപാടുകൾ ലഭ്യമാക്കുന്നതിനുള്ള ശ്രമങ്ങൾ ആരംഭിച്ചു. "പൂന്തോട്ട നഗരം" (Garden city) എന്ന സങ്കല്പത്തിന്റെ ഉണർവിൽ മാതൃകാ പട്ടണങ്ങൾ നിർമ്മിക്കപ്പെട്ടു. ഇംഗ്ലണ്ടിലെ ഹെർട്ട്ഫോർഡ്ഷോറിൽ ലെച്ച്വർത്ത്, വെൽവിൻ തുടങ്ങിയ ആദ്യകാല പൂന്തോട്ടനഗരങ്ങൾ ഈ കാലഘട്ടത്തിൽ നിർമ്മിക്കപ്പെട്ടു. എന്നാൽ ഏതാനും ആയിരം ആളുകളെ മാത്രം ഉദ്ദേശിച്ച് രൂപകല്പന ചെയ്ത താരതമ്യേന ചെറിയ നഗരങ്ങളായിരുന്നു അവ. 1920-കളിൽ ആസൂത്രണ പദ്ധതികൾ ആധുനികത കൈവരിക്കാൻ തുടങ്ങി. ലെ കോർബസിയേയുടെ(Le Corbuiser) ആശയങ്ങൾ ഉൾക്കൊണ്ടും അംബരചുംബികളായ കെട്ടിടങ്ങളുടെ നിർമ്മാണവിദ്യകൾ സ്വായത്തമാക്കിയും ആധുനിക നഗരങ്ങൾ നിർമിച്ചുതുടങ്ങി. വിശാലമായ പാതകളും തുറസ്സായ സ്ഥലങ്ങളാൽ ചുറ്റപ്പെട്ട ടവർബ്ളോക്കുകളും ഉൾച്ചേർന്ന നഗരങ്ങൾ കൃത്യമായി ആസൂത്രണം ചെയ്ത് നിർമ്മിക്കപ്പെട്ടു.

പൊതുവേ, വികസനപ്രക്രിയയുടെ വിജയത്തെ സൂചിപ്പിക്കുന്നതാണ് നഗരങ്ങളുടെ വളർച്ച. കൂടുതൽ തൊഴിൽസാധ്യതകളും സാമ്പത്തികനേട്ടവും മെച്ചപ്പെട്ട ജീവിതസൗകര്യങ്ങളും ജീവിതനിലവാരവും പ്രദാനം ചെയ്യാൻ അവസരമൊരുക്കും എന്നതിനാൽ നഗര ജനസംഖ്യയിൽ വേഗത്തിലുള്ള വർധന ഉണ്ടാകുന്നത് സ്വാഭാവികമാണ്. ഗ്രാമങ്ങളിൽത്തന്നെ തൊഴിലവസരങ്ങളുള്ളപ്പോൾപ്പോലും ജനങ്ങൾ നഗരങ്ങളിലേക്കു പ്രവഹിക്കുന്നത് നഗരങ്ങൾ മെച്ചപ്പെട്ട സാമ്പത്തികസാധ്യതകളും സാമൂഹ്യഉയർച്ചയും വാഗ്ദാനം ചെയ്യുന്നു എന്നതിനാലാണ്. നഗരവത്കരണം ഒരു ശാപമല്ല മറിച്ച് ഗുണമാണ്. അത് മനുഷ്യന് പുതിയ പ്രതീക്ഷകൾ നല്കുകവഴി സാമൂഹ്യഘടനയിൽ മാറ്റങ്ങൾ സൃഷ്ടിക്കുന്നു. ഇത് വ്യവസായവത്കരണത്തെ ത്വരിതപ്പെടുത്തുന്നു. ഗ്രാമീണമേഖലയിലെ ജനങ്ങൾക്കുപോലും വർധിച്ച സാമ്പത്തികഅവസരങ്ങളും മെച്ചപ്പെട്ട ജീവിതസാഹചര്യങ്ങളും ലഭ്യമാക്കുന്നതിന് ഇത് അവസരമൊരുക്കുന്നു.

വികസ്വര രാഷ്ട്രങ്ങളിലെല്ലാംതന്നെ നഗരങ്ങൾ വികസനപ്രക്രിയയുടെ വിജയത്തിന്റെ അടയാളങ്ങളായാണ് കണക്കാക്കപ്പെടുന്നത്. വിജയപ്രദമായ നഗരങ്ങൾ ആസൂത്രണ തത്ത്വങ്ങളുടെയും തന്ത്രങ്ങളുടെയും വിജയമാണ് പ്രതിഫലിപ്പിക്കുന്നത്. മറിച്ച് നഗരങ്ങളുടെ പരാജയവും അതിന്റെ ഫലമായി ഉണ്ടാകുന്ന നിരാശയും നിയമരാഹിത്യവും പരിസ്ഥിതിനാശവും തൊഴിലില്ലായ്മയും ദാരിദ്ര്യവും സാമ്പത്തികത്തകർച്ചയുമെല്ലാം ആസൂത്രണത്തിലുണ്ടായ ദൌർബല്യങ്ങളിലേക്കും വ്യവസ്ഥിതിയിലെ പരസ്പരവൈരുദ്ധ്യങ്ങളിലേക്കുമുള്ള ചൂണ്ടുപലകകളായും കണക്കാക്കപ്പെടുന്നു.

നഗരങ്ങൾക്ക് സാമ്പത്തിക കെട്ടുറപ്പും സുസ്ഥിരമായ സാമ്പത്തികവളർച്ചയും നേടാൻ കഴിഞ്ഞാൽ മാത്രമേ നഗരവത്കരണത്തിന്റെ നല്ല വശങ്ങൾ സമൂർത്തമാവുകയുള്ളൂ. ഇവിടെയാണ് നഗരമേഖലാ ആസൂത്രണത്തിന്റെ (urban and regional planning) പ്രാധാന്യം വ്യക്തമാകുന്നത്.

ശരിയാംവിധം ആസൂത്രണം ചെയ്ത നഗരം ജനങ്ങൾക്ക് കൂടുതൽ സൗകര്യവും ആശ്വാസവും പ്രദാനം ചെയ്യുന്നു. നഗരം ആസൂത്രണം ചെയ്യാതിരുന്നാലുള്ള ദോഷങ്ങൾ പലതാണ്. കാര്യക്ഷമമല്ലാത്തതും ഇടുങ്ങിയതുമായ വഴികളും റോഡുകളും ഉണ്ടാക്കുന്ന അസൗകര്യം സമൂഹത്തിന് മൊത്തത്തിൽ ദോഷം ചെയ്യും. ചേരികളുടെ രൂപീകരണവും ചിതറിയ അധിവാസവും ഉണ്ടാകും. അപകടകരമായ സ്ഥലങ്ങളും സുരക്ഷിതമല്ലാത്ത വ്യവസായശാലകളും ജനങ്ങൾക്ക് ഭീഷണിയാകും. അനാരോഗ്യകരമായ ജീവിതസാഹചര്യങ്ങൾ സൃഷ്ടിക്കപ്പെടും. തുറസ്സായ സ്ഥലങ്ങൾ, പാർക്കുകൾ, കളിസ്ഥലങ്ങൾ തുടങ്ങിയവയുടെ അഭാവം നഗരജീവിതത്തിലെ ആഹ്ലാവേളകൾക്ക് തടസ്സമാകും. വെള്ളം, വൈദ്യുതി, മാലിന്യനിർമാർജ്ജനം തുടങ്ങിയവയുടെ പോരായ്മ ആരോഗ്യരംഗത്ത് ഭീഷണിയാകും. ഇത്തരം അവസ്ഥകൾ മാറ്റി മെച്ചപ്പെട്ട ജീവിതസൗകര്യങ്ങൾ ഒരുക്കുന്നതിന് ആസൂത്രണം കൂടിയേ തീരൂ.

ഇന്ത്യയിൽ സെൻസസ് മാനദണ്ഡങ്ങളനുസരിച്ച് താഴെ പറയുന്ന പ്രത്യേകതകളുള്ള ഒരു പ്രദേശത്തെയാണ് നഗരം എന്നു നിർവചിക്കുന്നത്.
മേല്പറഞ്ഞ മാനദണ്ഡങ്ങൾ പാലിക്കുന്നില്ലെങ്കിൽപ്പോലും നിയമാനുസൃതമായി "നഗരം" എന്നു വിജ്ഞാപനം ചെയ്യപ്പെട്ടിട്ടുള്ള ഏതൊരു പ്രദേശവും നഗരം എന്ന നിർവചനത്തിൽപ്പെടുന്നു.

ഒരു പ്രദേശത്തെ വികസനപ്രവർത്തനങ്ങൾമൂലം അതിന്റെ ഗ്രാമീണസ്വഭാവം മാറി നഗരസ്വഭാവം കൈവരിക്കുന്ന പ്രക്രിയയെയാണ് നഗരവത്കരണം എന്നു പറയുന്നത്. ജനസംഖ്യാശാസ്ത്രപരമായി നോക്കുമ്പോൾ ഗ്രാമീണമേഖലയിൽ നിന്ന് ജനങ്ങൾ നഗരങ്ങളിലേക്ക് കുടിയേറുന്നതിനെയും ഈ പദം സൂചിപ്പിക്കുന്നു. നഗരവത്കരണം ആസൂത്രിതമോ സ്വാഭാവികമോ ആകാം. പുതിയ നഗരങ്ങൾ (New towns), പൂന്തോട്ട നഗരങ്ങൾ (Garden cities) എന്നിവ ആസൂത്രിത നഗരങ്ങൾക്ക് ഉദാഹരണങ്ങളാണ്. പുരാതന നഗരങ്ങൾ മിക്കതും ആസൂത്രണം ചെയ്യാതെ നഗരവത്കരിക്കപ്പെട്ടവയാണ്.

(Green belt) 

ഒരു നഗരത്തിന്റെ വളർച്ച പരിധിക്കപ്പുറം പോകുന്നത് തടയാൻവേണ്ടി നഗരത്തിനു ചുറ്റും കൊടുക്കുന്ന സസ്യാവൃതമായ സ്ഥലങ്ങളാണ് ഗ്രീൻ ബെൽറ്റുകൾ. ഈ സ്ഥലങ്ങൾ സാധാരണയായി കാർഷികപ്രവൃത്തികൾക്കല്ലാതെ കെട്ടിട നിർമ്മാണങ്ങൾക്ക് ഉപയോഗിക്കാൻ പാടുള്ളതല്ല. അത്യാവശ്യം നേരിടുകയാണെങ്കിൽ ബന്ധപ്പെട്ട വകുപ്പിൽനിന്ന് പ്രത്യേക അനുമതിയോടെ മാത്രമേ നിർമ്മാണപ്രവർത്തനങ്ങൾ നടത്താവൂ. മിക്കവാറും കൃഷിക്കുവേണ്ടി ഉപയോഗിക്കുന്നതിനാൽ ഗ്രീൻ ബെൽറ്റിനെ "ഫാം ബെൽറ്റ്" (farm belt) എന്നും പറയാറുണ്ട്. പാർക്ക്, കളിസ്ഥലം, പൂന്തോട്ടം, വിനോദകേന്ദ്രം തുടങ്ങിയ ആവശ്യങ്ങൾക്കായി ഗ്രീൻ ബെൽറ്റ് ഉപയോഗിക്കാവുന്നതാണ്.

(Zoning) 

സ്ഥലവിനിയോഗം, കെട്ടിടങ്ങളുടെ ഉയരം, സാന്ദ്രത മുതലായവ ചട്ടങ്ങൾക്കനുസരിച്ച് നിയന്ത്രിക്കുകയും സമൂഹത്തിന് സൌകര്യം, സുരക്ഷ, ആരോഗ്യം, പൊതുക്ഷേമം എന്നിവ പ്രദാനം ചെയ്യുകയും ചെയ്യുന്ന വിധത്തിൽ പ്രദേശങ്ങളെ ക്രമീകരിക്കുന്ന പ്രക്രിയയാണ് സോണിങ്. സോണിങ്ങുമായി ബന്ധപ്പെട്ട ചില തത്ത്വങ്ങൾ ഇനി പറയുന്നു.

ആസൂത്രിതമല്ലാത്ത നഗരവത്കരണത്തിന്റെ ശാപമാണ് ചേരികൾ. നഗരത്തിൽ വ്യവസായങ്ങളും തൊഴിൽസാധ്യതകളും വികസിക്കുമ്പോൾ ഗ്രാമീണമേഖലയിൽനിന്ന് ദരിദ്രരും തൊഴിൽരഹിതരും നഗരങ്ങളിലേക്കു കുടിയേറുകയും പുറമ്പോക്കുകളിലും മറ്റും ചെറ്റക്കുടിലുകൾ കെട്ടി തിങ്ങിപ്പാർക്കുകയും ചെയ്യുന്നു. ഇങ്ങനെ ചേരികളുണ്ടാകുന്നു.

(Spatial structure) 

ഗ്രാമങ്ങൾ മുതൽ വൻനഗരങ്ങൾ വരെയുള്ള ആവാസകേന്ദ്രങ്ങൾ ഉൾപ്പെടുന്ന ഒരു പ്രദേശത്തു നിലനില്ക്കുന്ന പരസ്പരബന്ധത്തിന്റെ ക്രമത്തെ ആ പ്രദേശത്തിന്റെ സ്ഥലപരഘടന എന്നു പറയാം. വിവിധ രീതിയിലുള്ള ആവാസകേന്ദ്രങ്ങൾ, അവയെ ബന്ധിപ്പിക്കുന്ന ഗതാഗത വാർത്താവിനിമയ ശൃംഖലകൾ, ഇവയെല്ലാമുൾക്കൊള്ളുന്ന വിശാല പ്രദേശം എന്നിവ സ്ഥലപരഘടന നിർണയിക്കുന്ന ഘടകങ്ങളാണ്. ഇവ തമ്മിലുള്ള പരസ്പരബന്ധത്തിലൂന്നിയാണ് ഒരു പ്രദേശത്തിന്റെ ഘടന രൂപംകൊള്ളുന്നത്.

(Structure plans) 

സ്ട്രക്ചർ പ്ലാൻ ഒരു നഗരത്തിന്റെ വിശാലഘടന, അതിന്റെ നിലവാരം, ലക്ഷ്യങ്ങൾ, നയങ്ങൾ എന്നിവ വിശദമാക്കുന്നു. ഇതിൽ ഓരോ പ്രദേശത്തിന്റെയും പ്രവർത്തന സ്വഭാവത്തെക്കുറിച്ചുള്ള പൊതു നിർദ്ദേശങ്ങൾ ഉണ്ടാകുമെങ്കിലും വിവിധ പ്രവർത്തനങ്ങളുടെ സ്ഥാന നിർണയം സാധാരണയായി നടത്താറില്ല. സ്ട്രക്ചർ പ്ളാനിന്റെ ചട്ടകൂടിലെ മൂന്ന് സുപ്രധാന ഘടകങ്ങളാണ് : സ്ട്രക്ചർ പ്ളാൻ, ഓരോ വിഷയത്തിലുമുള്ള കാര്യപരിപാടികൾ, ഓരോ പ്രദേശത്തിന്റെയും ലോക്കൽ പ്ളാൻ എന്നിവ. പ്രവർത്തനമേഖലാ ആസൂത്രണ പദ്ധതികൾ (Action area plans), വിവിധ വിഷയങ്ങൾക്കായുള്ള പ്രത്യേക ആസൂത്രണപദ്ധതികൾ (Subject plans) ഇവ ലോക്കൽപ്ളാനുകളുടെ ഭാഗമായി തയ്യാറാക്കുന്നു. പ്രവർത്തനമേഖലാ ആസൂത്രണപദ്ധതികൾ, സ്ട്രക്ചർ പ്ലാനിൽ സൂചിപ്പിച്ചിട്ടുള്ള പ്രദേശങ്ങളിൽ ദ്രുതഗതിയിലുള്ള മാറ്റങ്ങൾ, വികസന പ്രവർത്തനങ്ങൾ, പുതുക്കിപ്പണിയൽ തുടങ്ങിയവ പൊതുസമിതിയെയോ സ്വകാര്യ സമിതിയെയോകൊണ്ട് ചെയ്യിക്കുന്നതിനുള്ള ഒരു സമഗ്ര നയം രൂപീകരിക്കുന്ന ആസൂത്രണമാണിത്.

(Subject plan) 

ഒരു പ്രത്യേക വിഷയത്തിൽ അഥവാ പ്രശ്നത്തിൽ നയങ്ങളും ലക്ഷ്യങ്ങളും മുൻകൂട്ടി രൂപീകരിച്ചുകൊണ്ടുള്ള സമഗ്ര ആസൂത്രണമാണ് വിഷയാസൂത്രണം. 

നഗരം ആസൂത്രണം ചെയ്യുമ്പോൾ ഭാവിതലമുറയുടെ ആവശ്യങ്ങൾ നിറവേറ്റപ്പെടുന്നതോടൊപ്പം അതിന്റെ വളർച്ച അപകടകരമായ രീതിയിലേക്കു നീങ്ങുകയില്ല എന്ന് ഉറപ്പുവരുത്തുകകൂടി വേണം. അതിന് സഹായകമായ തത്ത്വങ്ങളാണ് താഴെ കൊടുത്തിരിക്കുന്നത്.

നഗരത്തിന്റെ വലിപ്പം ക്രമാതീതമായി വർധിക്കാതിരിക്കാൻ പുറംവശങ്ങളിൽ ഗ്രീൻ ബെൽറ്റ് കൊടുക്കാവുന്നതാണ്.

വിവിധ വിഭാഗങ്ങളിലെ ജനങ്ങൾക്ക് പാർപ്പിട സൌകര്യങ്ങളൊരുക്കുമ്പോൾ വളരെയധികം ശ്രദ്ധിക്കേണ്ടതുണ്ട്. ചേരികൾ വളർന്നുവരാനുള്ള സാഹചര്യം ഉണ്ടാകരുത്. ചേരികൾ നിലനില്ക്കുന്നുണ്ടെങ്കിൽ അവ ഒഴിവാക്കി പകരം സംവിധാനം കണ്ടെത്തണം.

നഗരത്തിൽ പൊതു സ്ഥാപനങ്ങൾ സന്തുലിതാവസ്ഥ നഷ്ടപ്പെടാതെ ഗ്രൂപ്പ് ചെയ്യുകയും വിന്യസിക്കുകയും വേണം.

നഗരത്തിന്റെ വലിപ്പത്തിനനുസരിച്ച് പൊതുജനങ്ങൾക്കുവേണ്ടി വിനോദകേന്ദ്രങ്ങളുടെ വികസനത്തിന് വേണ്ടത്ര സ്ഥലം നീക്കിവയ്ക്കണം. ഇവയും സന്തുലിതമായി നഗരപ്രദേശത്ത് വിന്യസിക്കേണ്ടവയാണ്.

ഒരു നഗരത്തിന്റെ കാര്യക്ഷമത അളക്കുന്നത് അതിലെ ഗതാഗത ക്രമീകരണം നോക്കിയാണ്. നന്നായി രൂപകല്പന ചെയ്യാത്ത റോഡുകൾ അറ്റകുറ്റപ്പണി നടത്താൻ ചെലവു കൂടിയതും ഭാവിയിൽ പുനഃക്രമീകരണത്തിന് വിഷമമുണ്ടാക്കുന്നവയുമാണ്.

നഗരത്തെ വാണിജ്യമേഖല, വ്യവസായ മേഖല, നിവാസ മേഖല തുടങ്ങി വിവിധ സോണുകളായി തിരിക്കാം. ഓരോ സോണിന്റെയും വികസനത്തിനായി അനുയോജ്യമായ ചട്ടങ്ങളും നിയന്ത്രണങ്ങളും ഏർപ്പെടുത്താം.

(Systems approach) 

ഉപയോഗയുക്തമായ മുഴുവൻ നഗരപരിധിയെയും പല വിഭാഗങ്ങൾ ഉൾപ്പെട്ട ഒരു വ്യവസ്ഥ (system) ആയി കണക്കാക്കുന്നു. ഇതിൽ ഓരോ സാമൂഹ്യ-സാമ്പത്തിക പ്രവർത്തനങ്ങളെയും (ഗാർഹികം, വാണിജ്യപരം, വ്യവസായം മുതലായവ), അവയുടെ ഒരോ സേവനങ്ങളെയും (ജലവിതരണം, വൈദ്യുതി, ഗതാഗതം, വാർത്താവിനിമയം മുതലായവ) വ്യത്യസ്ത ഘടകങ്ങളായി പരിഗണിക്കുമ്പോൾത്തന്നെ അവയോരോന്നും എപ്രകാരം പരസ്പരം ബന്ധപ്പെട്ടും ആശ്രയിച്ചും വർത്തിക്കുന്നു എന്നു തിരിച്ചറിയുകകൂടി ചെയ്യുക എന്നതാണ് ഈ സമീപനത്തിന്റെ പ്രത്യേകത.

(Strategic planning) 

ഒരു പ്രശ്നത്തെ സുനിശ്ചിതവും കണിശവുമായ പ്രവർത്തനങ്ങളിലൂടെ അഭിമുഖീകരിക്കുക എന്ന യുദ്ധതന്ത്രപരമായ സമീപനത്തിൽനിന്നാണ് നഗരാസൂത്രണ മേഖലയിലും തന്ത്രപര ആസൂത്രണം എന്ന ആശയം ഉരുത്തിരിഞ്ഞുവന്നത്.

സമഗ്രമായ ആസൂത്രണത്തിനു പകരം പ്രസക്തമായ പ്രശ്നങ്ങളിലും മേഖലകളിലും കൂടുതൽ ശ്രദ്ധപതിപ്പിക്കുക എന്നതാണ് തന്ത്രം. ആസ്റ്റ്രേലിയ, ബ്രിട്ടൻ, അമേരിക്ക മുതലായ രാജ്യങ്ങളിലും മറ്റു ചില യൂറോപ്യൻ രാജ്യങ്ങളിലും ഈ രീതി പരീക്ഷിച്ചിട്ടുണ്ട്. ഗതാഗതമേഖലയിലെയും മറ്റും ഗുരുതരമായ പ്രശ്നങ്ങൾക്ക് പരിഹാരം കാണുന്നതിനുവേണ്ടിയാണ് കൂടുതലായും ഇത് ഉപയോഗപ്പെടുത്തുന്നത്.

തന്ത്രപര ആസൂത്രണത്തിൽ മേഖലാ തലം, പ്രാദേശിക തലം, പ്രവർത്തന മേഖലാതലം എന്നിങ്ങനെ മൂന്ന് വ്യത്യസ്ത തലങ്ങളിലായിട്ടാണ് തീരൂമാനമെടുക്കുന്നത്.

നഗരാസൂത്രണവുമായി ബന്ധപ്പെട്ട ഈ നൂതന ആശയം 1960-കളിൽ പോൾ ഡവിഡോഫ് (Paul Davidoff) ആണ് അവതരിപ്പിച്ചത്. ഈ അസൂത്രണ സമീപനത്തിൽ ഒരു പ്രത്യേക ശ്രേണിയോ നിശ്ചിത തലങ്ങളോ നിർണയിച്ചിട്ടില്ലെങ്കിലും സാധാരണയായി രണ്ട് തലങ്ങളിലാണ് പ്രവർത്തനങ്ങൾ നടത്താറുള്ളത്. ഒന്നാമതായി ഒരു ചെറിയ പ്രദേശത്തിന്റെ താത്പര്യങ്ങൾ സംരക്ഷിക്കത്തക്ക നിലയിൽ പ്രാദേശിക തലത്തിലും രണ്ടാമതായി ഇത്തരം ചെറിയ പ്രദേശങ്ങളെ സംയോജിപ്പിച്ചുകൊണ്ട് വലിയ മേഖലയെന്ന നിലയിലും.

നഗരങ്ങൾ അവയുടെ ഭൗതികഘടനയിലും ജനതയുടെ സ്വഭാവത്തിലും ഒക്കെ ഏറെ വൈവിധ്യങ്ങൾ പുലർത്തുന്നുവെങ്കിലും അവ സാമൂഹിക പെരുമാറ്റത്തിന്റെ (Social behaviour) ഒരു യൂണിറ്റായി വർത്തിക്കുന്നു. കൂടാതെ ഒരു കേന്ദ്ര വ്യാപാര മേഖലയെ ആധാരമാക്കി വർത്തിക്കുന്ന ഏകമാന സ്വഭാവമുള്ള വിവിധ മേഖലകളുടെ ഒരു കൂട്ടമായും നഗരം വർത്തിക്കുന്നു. ഇത്തരത്തിലുള്ള നഗര ഘടനയെ വിശദമാക്കുന്ന ചില സിദ്ധാന്തങ്ങൾ താഴെ കൊടുക്കുന്നു.

(Concentric Zone Theory). 

മുൻകാലങ്ങളിൽ സാമ്പത്തിക ശാസ്ത്രജ്ഞർ ബർഗസ് ഡയഗ്രം (Burgess diagram) ഉപയോഗിച്ചാണ് മിക്കപ്പോഴും സ്ഥല വിനിയോഗത്തിൽ വിപണനശക്തികളുടെ സ്വാധീനത്തെ വിലയിരുത്തിയിരുന്നത്. 1920-കളുടെ തുടക്കത്തിൽ നഗരങ്ങളിലെ പരിസ്ഥിതിപ്രക്രിയകൾ വിശദീകരിക്കുന്നതിനായി ബർഗസ് വികസിപ്പിച്ചെടുത്ത ഈ സിദ്ധാന്തത്തിൽ നഗരത്തെ അഞ്ച് മേഖലകളായി തിരിക്കുന്നു. കേന്ദ്രവ്യാപാര മേഖല, പരിവർത്തന മേഖല, കുറഞ്ഞ വരുമാനക്കാരുടെ അധിവാസ മേഖല, കൂടിയ വരുമാനക്കാരുടെ അധിവാസ മേഖല, കമ്യൂട്ടർ മേഖല എന്നിവയാണ് അവ.

ഹോയ്ട് (Hoyt) അവതരിപ്പിച്ച സിദ്ധാന്തമാണ് ഇത്. ഇതനുസരിച്ച് താരതമ്യേന സമാന ഉപയോഗങ്ങളുള്ള മേഖലകൾ ഗതാഗതസൌകര്യങ്ങളുടെ വളർച്ചയ്ക്കൊപ്പം നഗരകേന്ദ്രത്തിനു പുറത്തേക്ക് വികസിച്ചുകൊണ്ടിരിക്കുന്നു. അനുയോജ്യമായ സ്ഥലവിനിയോഗമുള്ള പ്രദേശങ്ങൾ തൊട്ടുകിടക്കും; അല്ലാത്തവ അകറ്റപ്പെടും. വരുമാനത്തിന്റെയും സാമൂഹിക നിലവാരത്തിന്റെയും അടിസ്ഥാനത്തിൽ അധിവാസമേഖലകൾ വേർതിരിക്കപ്പെടുന്ന പ്രവണത ഉണ്ടാവുകയും അവ വ്യത്യസ്ത ഭാഗങ്ങളിലും വ്യത്യസ്ത ദിശകളിലും വികസിച്ചുവരികയും ചെയ്യും. ഉയർന്ന വരുമാനക്കാർ നഗരത്തിന്റെ ഉൾഭാഗങ്ങളിലുള്ള സ്ഥലങ്ങൾ വിട്ടുപോകുമ്പോൾ അവിടെ താഴ്ന്ന വരുമാനക്കാർ കയറിപ്പറ്റുന്നു. കേന്ദ്ര വ്യാപാരമേഖല, ഉത്പാദനവും സംഭരണവും നടക്കുന്ന മേഖല, താഴ്ന്ന വരുമാനക്കാരുടെ അധിവാസമേഖല, ഇടത്തരക്കാരുടെ അധിവാസമേഖല, ഉയർന്ന വരുമാനക്കാരുടെ അധിവാസമേഖല എന്നിവയാണ് വിവിധ മേഖലകൾ.

(Multiple Nuclei Theory). 

ഒരു കേന്ദ്രബിന്ദുവിൽനിന്ന് നഗരം വളരുന്നു എന്ന ധാരണയിലധിഷ്ഠിതമായ നഗരവളർച്ചാ സിദ്ധാന്തത്തിൽനിന്നു വ്യത്യസ്തമാണ് യു.എസ്സിലെ ഹാരിസും (Harris) ഉൾമാനും (Ullman) ചേർന്ന് ആവിഷ്കരിച്ച ബഹുകേന്ദ്ര സിദ്ധാന്തം. വ്യത്യസ്ത കേന്ദ്രങ്ങളിൽനിന്നാണ് നഗരം വളരുന്നതെന്നാണ് ഈ സിദ്ധാന്തത്തിന്റെ അടിസ്ഥാനം. ഒടുവിൽ പാർപ്പിടസമുച്ചയങ്ങളും ഗതാഗതസൗകര്യങ്ങളും എല്ലാം ചേർന്ന് ഒറ്റ നഗരമായിത്തീരുകയാണ്. കേന്ദ്ര വ്യാപാര മേഖലകൾ, ലഘു ഉത്പാദന മേഖലകൾ, താഴ്ന്ന നിലവാരത്തിലുള്ള പാർപ്പിടമേഖല, ഇടത്തരക്കാരുടെ പാർപ്പിടമേഖല, ഉയർന്ന വരുമാനക്കാരുടെ പാർപ്പിടമേഖല, ഭീമൻ ഉത്പാദനമേഖല, ചുറ്റുമുള്ള വ്യാപാരമേഖലകൾ, വാസയോഗ്യമായ പട്ടണപ്രാന്തം, വ്യാവസായിക പട്ടണപ്രാന്തം എന്നിവയാണ് വിവിധ കേന്ദ്രങ്ങൾ. നഗരപ്രദേശവിനിയോഗത്തിന്റെ ക്രമീകരണം സംബന്ധിച്ച രീതിയിലുള്ള സൈദ്ധാന്തിക വിശദീകരണങ്ങൾ ഇത്തരം വ്യവസ്ഥകൾ രൂപപ്പെടുന്നതിൽ സാമ്പത്തിക ശക്തികളുടെ സ്വാധീനം മനസ്സിലാക്കുന്നതിന് സഹായിക്കുന്നു.

(Garden city) 
പൂന്തോട്ട നഗരങ്ങളുടെ പിതാവായ എബനസ്സർ ഹോവാർഡിനെ (Ebenezer Howard) അനുകൂലിച്ചുകൊണ്ട് "പൂന്തോട്ട നഗരസമിതി" (Garden city Association) ഈ ആശയം നിർവചിച്ചത് 1919-ലാണ്. അതിൻ പ്രകാരം ആരോഗ്യകരമായ ജീവിതം, വ്യവസായം എന്നിവയ്ക്ക് ഉതകുന്ന വിധത്തിലും സമ്പൂർണമായ ഒരു സാമൂഹ്യജീവിതം സാധ്യമാകുന്ന വലിപ്പത്തിലും (അതിലൊട്ടും കൂടാതെ) ഗ്രാമങ്ങളാൽ ചുറ്റപ്പെട്ടുള്ള ഒരു നഗരമാണ് പൂന്തോട്ട നഗരം.

ഇതിലെ മുഴുവൻ സ്ഥലവും പൊതു ഉടമസ്ഥതയിലുള്ളതോ സാമൂഹ്യസ്വത്തോ ആയി കണക്കാക്കാം. ജനസംഖ്യ മുപ്പതിനായിരമോ അതിലേറെയോ ആകാം. മധ്യത്തിൽ ഒരു ഉദ്യാനവും അതിൽ പൊതുകെട്ടിടങ്ങളും ചുറ്റുമായി വ്യാപാരത്തെരുവുകളും ഉണ്ടായിരിക്കും. അവിടെനിന്ന് എല്ലാ ദിക്കിലേക്കും വ്യാപിച്ചുകിടക്കുന്ന സാന്ദ്രത

കുറഞ്ഞ വാസസ്ഥലങ്ങൾ ഉണ്ടാകും. നഗരത്തിന്റെ ബാഹ്യവൃത്തത്തിൽ സ്ഥിതിചെയ്യുന്ന വ്യവസായശാലകളെ ചുറ്റി സ്ഥിരമായ ഒരു പച്ചപ്പിന്റെ വലയം (ഗ്രീൻ ബെൽറ്റ്) വേണം.

(Concentric city) 

ലെ കോർബസിയേ 1922-ൽ 3,00,000 ജനങ്ങൾ വസിക്കുന്ന "നാളത്തെ സിറ്റി" എന്ന ആശയം മുന്നോട്ടുവച്ചു. ഈ ആശയപ്രകാരമുള്ള നഗരത്തിന് പ്രൗഢിയേറിയ അംബരചുംബികളായ നിർമിതികളും വിശാലവും വൃത്തിയേറിയതുമായ തുറസ്സായ സ്ഥലങ്ങളുമുണ്ടായിരിക്കും എന്നത് എടുത്തു പറയാവുന്ന സവിശേഷതയാണ്. ഒരു ഏക്കറിൽ 1200 ആളുകളെ ഉൾക്കൊള്ളാൻ കഴിയുന്നതും എന്നാൽ ഭൂതലത്തിന്റെ 5% മാത്രം ഉപയോഗിക്കുന്നതുമായ 60 നില ഓഫീസ് കെട്ടിടങ്ങളായിരിക്കും നഗര ഹൃദയത്തിൽ. റോഡ്, റെയിൽ ഗതാഗതമാർഗങ്ങളും സജീവമായിരിക്കും. വാസകേന്ദ്രങ്ങളിൽ വിദ്യാലയങ്ങൾ, വ്യാപാരകേന്ദ്രങ്ങൾ, വിനോദകേന്ദ്രങ്ങൾ എന്നിവ ഉണ്ടായിരിക്കും.

(Neighbourhood concept) 

ലെവിസ് മംഫോർഡ് (Lewis Mumford) ആണ് ഈ സിദ്ധാന്തത്തിന്റെ ഉപജ്ഞാതാവ്. ദ് കൾച്ചർ ഒഫ് സിറ്റീസ് (1938) എന്ന പുസ്തകത്തിലാണ് ഇദ്ദേഹം അയൽവക്ക സിദ്ധാന്തം അവതരിപ്പിച്ചത്.

ഒരു കൂട്ടം സാമൂഹ്യബന്ധങ്ങളെ അടിസ്ഥാനപ്പെടുത്തിയാണ് ഒരു അയൽവക്ക യൂണിറ്റ് നിർണയിക്കുന്നത്. കുട്ടികളുടെ സൗകര്യവുമായി ബന്ധപ്പെടുത്തിയാണ് ഈ സിദ്ധാന്തം ആവിഷ്കരിച്ചിട്ടുള്ളത്. കുട്ടികളുടെ പ്രവർത്തനങ്ങളിലേറെയും കേന്ദ്രീകരിക്കപ്പെടുന്നത് സ്കൂളിലും കളിസ്ഥലങ്ങളിലും ആയതിനാൽ അവിടെനിന്ന് ഏറ്റവും അകലെ വീടുള്ള കുട്ടിയുടെ കാൽനടയാത്രാദൂരം കണക്കാക്കിയാകും അയൽവക്ക യൂണിറ്റുകളുടെ വലിപ്പം നിർണയിക്കുന്നത്.

സ്ഥലത്തിന്റെ ഭൗതികസ്വഭാവങ്ങൾ നിർദിഷ്ട നഗരത്തിന്റെ സ്ഥലം നിർണയിക്കുന്നതിൽ പ്രധാന പങ്കു വഹിക്കുന്നു. സ്ഥാന നിർണയം നടത്തുമ്പോൾ ശ്രദ്ധിക്കേണ്ട കാര്യങ്ങൾ ഇവയാണ് : 
നഗരത്തിന് കാര്യക്ഷമമായി പ്രവർത്തിക്കാൻ കഴിയുകയും വിവിധ സൗകര്യങ്ങൾക്കായുള്ള ചെലവുകൾ ഗണ്യമായി കുറയ്ക്കാൻ കഴിയുകയും ചെയ്യും എന്ന് ഉറപ്പുവരുത്തിയിട്ടാണ് ഭൌതിക ഘടനകൾ പരിശോധിച്ചതിനുശേഷം സ്ഥലത്തിന്റെ അന്തിമ തിരഞ്ഞെടുപ്പ് നടത്തുന്നത്.

ഒരു പ്രദേശത്തിന്റെ ഭാവിവികസനത്തിനുള്ള രൂപരേഖയാണ് ആസൂത്രണരേഖ. അത് തയ്യാറാക്കുന്നത് ഒരു പ്ലാനിങ് അതോറിറ്റിയാണ്. വികസനത്തെയും സാമൂഹ്യ-സാമ്പത്തിക ലക്ഷ്യങ്ങളെയും കൂട്ടിയിണക്കുന്ന കണ്ണിയാണ് ഇത്. മാസ്റ്റർ പ്ലാനുകൾ, ഡെവലപ്മെന്റ് പ്ലാനുകൾ, ജനറൽ പ്ളാനുകൾ, സെട്രക്ചർ പ്ലാനുകൾ എന്നിങ്ങനെയുള്ള ആസൂത്രണ സമീപനത്തിനും രീതിക്കുമനുസരിച്ച് വിവിധ പേരുകളിൽ അറിയപ്പെടുന്ന ഈ ആസൂത്രണ രേഖകൾ മഹാനഗരം, പട്ടണം, ഗ്രാമം, ചെറിയ പ്രദേശങ്ങൾ, വലിയ മേഖലകൾ എന്നിങ്ങനെ വിവിധ തലങ്ങളിൽ തയ്യാറാക്കാറുണ്ട്. രണ്ട് തത്ത്വങ്ങളിലധിഷ്ഠിതമായാണ് ഒരു പദ്ധതി തയ്യാറാക്കുന്നത്.

ആസൂത്രണരേഖ തയ്യാറാക്കുന്നതിലെ പ്രധാന ഘട്ടങ്ങളാണ് 

നഗരാസൂത്രണത്തിൽ ഇന്ത്യക്ക് നീണ്ട ഒരു പാരമ്പര്യമുണ്ട്. സിന്ധുനദീതട സംസ്കാരത്തിന്റെ ഭാഗമായിരുന്ന മോഹൻജദാരോ, ഹാരപ്പ എന്നിവ പുരാതന കാലത്തെ ആസൂത്രണം ചെയ്ത നഗരങ്ങൾക്ക് ഉദാഹരണങ്ങളാണ്. ഇഷ്ടിക പാകിയ വീഥികളും അവയ്ക്കിരുവശവും പാർപ്പിടങ്ങളും പൊതു കുളങ്ങളും എല്ലാം ചേർന്ന സംവിധാനമായിരുന്നു ഈ നഗരങ്ങൾ.

വൈദിക കാലഘട്ടത്തിൽ നഗരാസൂത്രണത്തെ സംബന്ധിച്ച നിരവധി ഗ്രന്ഥങ്ങൾ രചിക്കപ്പെട്ടു. മാനസാരം, മായാമതം, വിശ്വകർമ വാസ്തുശാസ്ത്രം എന്നിവ ഉദാഹരണങ്ങളാണ്. കൗടില്യന്റെ അർഥശാസ്ത്രത്തിലും (ബി.സി. 3-ം ശതകം) നഗരാസൂത്രണം സംബന്ധിച്ച നിർദ്ദേശങ്ങൾ കാണാം. ഗ്രാമങ്ങളെ അവയുടെ ആകൃതി, തെരുവുസംവിധാനം, ക്ഷേത്രസംവിധാനം എന്നിവയ്ക്കനുസരിച്ച് പല രീതിയിൽ വർഗീകരിച്ചിരുന്നു എന്നാണ് ഇവയിൽനിന്ന് മനസ്സിലാക്കാൻ സാധിക്കുന്നത്. ദണ്ഡക, സർവതോഭദ്ര, നന്ദ്യാവർത്ത, പദ്മക, സ്വസ്തിക, പ്രസ്താര, കാർമുഖ, ചതുർമുഖ തുടങ്ങിയ വർഗീകരണങ്ങളെക്കുറിച്ച് മാനസാരം ചർച്ചചെയ്യുന്നു. വടക്കേ ഇന്ത്യയിൽ ഇടക്കിടെ വടക്കുപടിഞ്ഞാറുനിന്നുള്ള കടന്നുകയറ്റം ഉണ്ടായതിന്റെ ഫലമായി ഇന്തോ ആര്യൻ പാരമ്പര്യത്തിലെ ചില നഗരങ്ങൾ നശിപ്പിക്കപ്പെടുകയും ചിലത് നിർമ്മിക്കപ്പെടുകയും ചെയ്തു. ഈ കാലഘട്ടത്തിൽ നഗരവികസനം മുഖ്യമായും കേന്ദ്രീകരിച്ചിരുന്നത് കോട്ടകെട്ടിയുറപ്പിച്ച തലസ്ഥാനനഗരങ്ങൾ സ്ഥാപിക്കുന്നതിലായിരുന്നു. ആക്രമിച്ചു കീഴടക്കാൻ പ്രയാസമേറിയ കോട്ടകൾ ഭരണാധികാരികളുടെയും ജനങ്ങളുടെയും ജീവനും സ്വത്തിനും സംരക്ഷണം നല്കി. 

മുഗൾ ഭരണകാലത്ത് നഗരവികസനം തലസ്ഥാനങ്ങളിൽ മാത്രം ഒതുങ്ങിനിന്നില്ല. അകലെയുള്ള ഗ്രാമങ്ങൾ, വ്യാപാരകേന്ദ്രങ്ങൾ, സൈനിക സുരക്ഷാ കേന്ദ്രങ്ങൾ എന്നിവിടങ്ങളിലെല്ലാം വികസനം സാധ്യമായി. ഷാജഹാൻ പണികഴിപ്പിച്ച ഷാജഹാനാബാദ് (ഇപ്പോൾ ഡൽഹി), രാജാ സവായ് ജയ്സിങ് പണികഴിപ്പിച്ച ജയ്പൂർ എന്നിവ അക്കാലത്തെ നഗരങ്ങൾക്ക് ഉദാഹരണങ്ങളാണ്.

ന്യൂഡൽഹി, ബോംബെ, മദ്രാസ്, അലഹബാദ്, ലാഹോർ, നാഗ്പൂർ തുടങ്ങിയ പ്രവിശ്യാ തലസ്ഥാനങ്ങൾ, തന്ത്രപ്രധാനമായ സ്ഥലങ്ങളിൽ സ്ഥാപിച്ചിട്ടുള്ള സൈനിക നഗരങ്ങൾ, സുഖവാസ നഗരങ്ങൾ (സിംല, നൈനിറ്റാൾ, ഊട്ടി), തുടങ്ങിയവ ബ്രിട്ടിഷ് ഭരണകാലത്തെ നഗരാസൂത്രണത്തിന് ഉദാഹരണങ്ങളാണ്.

ഇന്ത്യയിൽ ആധുനിക നഗരാസൂത്രണത്തിനുള്ള ശ്രമം ആരംഭിച്ചത് 1864-ലാണ് എന്നു പറയാം. 1859-ൽ ബ്രിട്ടിഷ് പാർലമെന്റ് ഏർപ്പെടുത്തിയ റോയൽ ശുചിത്വ കമ്മീഷന്റെ (Royal Sanitary Commission) നിർദ്ദേശപ്രകാരം 1864-ൽ മദ്രാസ്, ബംഗാൾ,ബോംബെ എന്നീ മൂന്ന് പ്രസിഡൻസികളിൽ ശുചിത്വ കമ്മീഷനെ നിയമിച്ചു. 1898-ൽ ബോംബെയിലും തുടർന്ന് ആഗ്ര, കാൺപൂർ, നാഗ്പൂർ, ഡൽഹി, കൽക്കട്ട തുടങ്ങിയ നഗരങ്ങളിലും നഗര വികസന ട്രസ്റ്റ് രൂപീകരിക്കപ്പെട്ടു. 1909-ലെ ബ്രിട്ടിഷ് ടൗൺ പ്ലാനിങ് ആക്റ്റിന്റെ ചുവടുപിടിച്ച് തയ്യാറാക്കിയ 1915-ലെ ബോംബെ ടൗൺ പ്ലാനിങ് ആക്റ്റ്, 1919-ലെ യു.പി. ടൗൺ ഇംപ്രൂവ്മെന്റ് ആക്റ്റ്, 1920-ലെ മദ്രാസ് ടൗൺ പ്ലാനിങ് ആക്റ്റ് തുടങ്ങിയവയിലൂടെ നഗരാസൂത്രണത്തിന് നിയമസാധുത ലഭ്യമായിതുടങ്ങി.

1914-ൽ പെന്റ്ലൻഡ് പ്രഭുവിന്റെ (Lord Pentland) ക്ഷണം സ്വീകരിച്ച് ഇന്ത്യയിലെത്തിയ പാട്രിക് ഗഡസ്സ് (Patrick Geddes) മദ്രാസ് സിറ്റിയുടെയും മദ്രാസ് പ്രസിഡൻസിയിലെ മറ്റു പ്രധാന പട്ടണങ്ങളുടെയും പ്രശ്നങ്ങളെക്കുറിച്ച് പഠനം നടത്തുകയും അതിനെക്കുറിച്ചുള്ള പ്രഭാഷണങ്ങളും പ്രദർശനങ്ങളും സംഘടിപ്പിക്കുകയും ചെയ്തു. ഇന്ത്യയിൽ ആധുനിക നഗരാസൂത്രണത്തിനു തുടക്കം കുറിച്ച സംഭവമായിരുന്നു ഇത്. ഗഡസ്സും ലാൻചസ്റ്ററും (H.V.Lanchester) ചേർന്നാണ് 1920-ൽ മദ്രാസ് ടൌൺ പ്ളാനിങ് ആക്റ്റ് പുറപ്പെടുവിക്കാൻ മദ്രാസ് ഗവണ്മെന്റിൽ പ്രേരണ ചെലുത്തിയത്. ടൌൺ പ്ളാനിങ് ആക്റ്റുകൾ രൂപീകരിക്കപ്പെട്ടതോടെ ഇന്ത്യയിലെ മിക്ക നഗരങ്ങളിലും സംസ്ഥാന ഗവണ്മെന്റുകളുടെ സഹായത്തോടെ തദ്ദേശസ്ഥാപനങ്ങൾ വികസനപദ്ധതികൾ രൂപീകരിച്ചുതുടങ്ങി. ബോംബെ, പൂനെ, ഹൈദരാബാദ്, നാഗ്പൂർ, കാൺപൂർ മുതലായ നഗരങ്ങളിലെല്ലാം ഇതിന്റെ ഗുണഫലങ്ങൾ ലഭിച്ചു.

ലോകയുദ്ധകാലഘട്ടത്തിനുശേഷം നഗരാസൂത്രണ പ്രവർത്തനങ്ങൾ വിശാലമായി. സ്ഥലം വിട്ടുപോന്നവരുടെ പുനരധിവാസത്തിന്റെ ആവശ്യകത, വ്യവസായവത്കരണം, വൻതോതിൽ നഗരങ്ങളിലേക്കുള്ള കുടിയേറ്റം തുടങ്ങിയവയെല്ലാം സ്വയംപര്യാപ്തമായ ഒട്ടേറെ നഗരങ്ങൾ സ്ഥാപിക്കപ്പെടാൻ കാരണമായി. അഭയാർഥികളുടെ നഗരമായ നിലോഖേരി (Nilokheri), ഫരീദാബാദ്; വ്യവസായ നഗരങ്ങളായ ഭീലായ്, റൂർക്കേല, ദുർഗാപൂർ, സിന്ദ്രി; വൻനഗരങ്ങളായ ബോംബെ, കൽക്കട്ട തുടങ്ങിയവയെല്ലാം ഇങ്ങനെ നിർമ്മിക്കപ്പെട്ടവയാണ്. ഇതിനുപുറമേ പുതുതായി രൂപംകൊള്ളുന്ന സംസ്ഥാനങ്ങൾക്കുവേണ്ടി തലസ്ഥാന നഗരികളും വികസിപ്പിച്ചെടുത്തു. ഭൂവനേശ്വർ, ചണ്ഡിഗഢ്, ഗാന്ധിനഗർ തുടങ്ങിയ തലസ്ഥാന നഗരങ്ങൾ ഉദാഹരണങ്ങളാണ്.

ഇന്ത്യയിൽ നഗരാസൂത്രണം ഒരു സംസ്ഥാന വിഷയമായതിനാൽ ഓരോ സംസ്ഥാനവും കേന്ദ്രഭരണപ്രദേശവും തനതായ നഗര-ഗ്രാമാസൂത്രണ വികസന നയങ്ങൾ രൂപീകരിക്കുന്നു. നഗര-ഗ്രാമാസൂത്രണ വികസനത്തിന്റെ കേന്ദ്ര സമിതി (apex body) ആയ ടൗൺ ആൻഡ് കൺട്രി പ്ലാനിങ് ഓർഗനൈസേഷൻ (TCPO) തയ്യാറാക്കിയിട്ടുള്ള മാതൃകാ നിയമം സംസ്ഥാനങ്ങളുടെ നയരൂപീകരണത്തിന് മാർഗരേഖയായി വർത്തിക്കുന്നു.

കേന്ദ്രത്തിൽ നഗരകാര്യ-തൊഴിൽ മന്ത്രാലയവും ദേശീയ ആസൂത്രണ കമ്മീഷന്റെ നഗര വികസന വിഭാഗവുമാണ് പ്രധാനമായും നഗരാസൂത്രണ വികസന വിഷയങ്ങൾ കൈകാര്യം ചെയ്യുന്നത്. ടൌൺ ആൻഡ് കൺട്രി പ്ലാനിങ് ഓർഗനൈസേഷൻ, ഹൌസിങ് ആൻഡ് അർബൻ ഡെവലപ്മെന്റ് കോർപ്പറേഷൻ (HUDCO) തുടങ്ങിയ സ്ഥാപനങ്ങൾ കേന്ദ്രസർക്കാരിന് ആവശ്യമായ സാങ്കേതിക സഹായങ്ങൾ നല്കുന്നു. ദേശീയതലത്തിൽ ആവശ്യമായ നയരൂപീകരണം, പദ്ധതിവിഹിതം അനുവദിക്കുന്നതു സംബന്ധിച്ച തീരുമാനങ്ങൾ, കേന്ദ്രാവിഷ്കൃത പദ്ധതികളുടെ അവലോകനം, അന്തർസംസ്ഥാന പദ്ധതികളുടെ രൂപീകരണം, നൂതനാശയങ്ങളും സങ്കേതങ്ങളും വ്യാപിപ്പിക്കുകവഴി കൂടുതൽ ഫലവത്തായ ആസൂത്രണസമീപനങ്ങളും രീതികളും പ്രയോഗത്തിൽ വരുത്തൽ എന്നിവയാണ് കേന്ദ്രതലത്തിലെ പ്രധാന പ്രവർത്തനങ്ങൾ. സംസ്ഥാനതലത്തിൽ നഗര-ഗ്രാമാസൂത്രണ നിയമങ്ങളുടെ അടിസ്ഥാനത്തിലാണ് ആസൂത്രണ പ്രവർത്തനങ്ങൾ നടത്തുന്നത്. പ്രാദേശിക-ജില്ലാ-സംസ്ഥാന വികസന രൂപരേഖകൾ തയ്യാറാക്കുക, ആക്ഷൻ ഏരിയാ പ്ളാൻ ആവിഷ്കരിക്കുക, കേന്ദ്ര-സംസ്ഥാന പദ്ധതികൾ നടപ്പിലാക്കുക, സംസ്ഥാനതലത്തിൽ നയങ്ങളും തന്ത്രങ്ങളും രൂപീകരിക്കുക എന്നിവയാണ് സംസ്ഥാന നഗര-ഗ്രാമാസൂത്രണ വകുപ്പുകളുടെ ചുമതലയിൽപ്പെടുന്ന പ്രധാന വിഷയങ്ങൾ.

പ്രാദേശിക തലത്തിൽ അതത് പ്രാദേശിക ഭരണകൂടങ്ങൾക്കോ വികസന അതോറിറ്റികൾക്കോ ആണ് പ്രദേശത്തിന്റെ ആസൂത്രിത വികസനത്തിന്റെ ചുമതല.

ആസൂത്രണത്തിന്റെ ഓരോ ഘട്ടത്തിലും ശരിയായ തീരുമാനങ്ങളെടുക്കണമെങ്കിൽ അതിന് തൊട്ടുതാഴെയും മുകളിലുമുള്ള ഘട്ടത്തിലെ ആവശ്യങ്ങൾ, പരിമിതികൾ, പ്രവർത്തന രീതികൾ എന്നിവ പരിഗണിക്കേണ്ടതുണ്ട്. ഇത്തരം ഒരു സമീപനമാണ് ബഹുതല ആസൂത്രണത്തിൽ സ്വീകരിച്ചിട്ടുള്ളത്. രണ്ട് തലങ്ങളിൽ നിന്നുമുള്ള ശ്രമങ്ങൾ പിന്നീട് കോർത്തിണക്കുന്നു. ഇന്ത്യയെപ്പോലെ നാനാത്വമുള്ള രാജ്യത്ത് വളരെ ശക്തമായ ഒരു ബഹുതല ആസൂത്രണം ആവശ്യമാണ്.

1996 ആഗസ്റ്റിൽ ഇന്ത്യാഗവണ്മെന്റിന്റെ നഗരകാര്യ-തൊഴിൽ മന്ത്രാലയം പുറപ്പെടുവിച്ച UDPFI (Urban Development Plans) എന്ന മാർഗനിർദ്ദേശ രേഖ ശ്രദ്ധേയമാണ്. ഇതുപ്രകാരമുള്ള ആസൂത്രണത്തിൽ ദീർഘകാല പദ്ധതികളും ചെറിയ പ്രൊജക്റ്റുകളോ സ്കീമുകളോ ആക്കി തിരിച്ച ഹ്രസ്വകാല പദ്ധതികളും ഉണ്ട്. പദ്ധതികളുടെ നിയന്ത്രണം, പുനരവലോകനം എന്നിവ സംബന്ധിച്ച നിർദ്ദേശങ്ങളും മാർഗരേഖയുടെ ഭാഗമാണ്.

പരസ്പരം ബന്ധപ്പെട്ടുകിടക്കുന്ന നാല് ആസൂത്രണ പദ്ധതികളാണ് നിർദ്ദേശിച്ചിരിക്കുന്നത്.

(Perspective plan). 

ഇത് ദീർഘകാലത്തേക്കുള്ള (20-25 വർഷം) ലിഖിതരേഖയാണ്. ഇതിൽ ആവശ്യമായ മാപ്പുകൾ, ഡയഗ്രങ്ങൾ, ഗവണ്മെന്റിന്റെ ലക്ഷ്യങ്ങൾ, തന്ത്രങ്ങൾ, സ്ഥലസാമ്പത്തിക വികസനം എന്നിവയെല്ലാം ഉൾപ്പെടുന്നു.

പെഴ്സ്പെക്റ്റീവ് പ്ലാനിന്റെ ചട്ടക്കൂടിനകത്തു വരുന്ന ഒരു ഹ്രസ്വകാല പദ്ധതിയാണിത്. തദ്ദേശസ്ഥാപനത്തിനും ഇതര വകുപ്പുകൾക്കും പ്രദേശത്തിന്റെ സാമൂഹ്യ-സാമ്പത്തിക വികസനവും സ്ഥലപരമായ വികസനവും സാധ്യമാക്കുന്ന രീതിയിൽ ഭൂവിനിയോഗവും വികസനവും നടപ്പാക്കുന്നതിനുള്ള നിർദ്ദേശങ്ങൾ ഇതിൽ പ്രദാനം ചെയ്യുന്നു.

തദ്ദേശസ്ഥാപനങ്ങൾ അതത് സാമ്പത്തിക വർഷം നടപ്പാക്കാൻ ഉദ്ദേശിക്കുന്ന പുതിയതും നടന്നുവരുന്നതുമായ പദ്ധതികളുടെ വിശദവിവരങ്ങൾ, അവയ്ക്കാവശ്യമായ വിഭവ സമാഹരണം എന്നിവ ഇതിൽ ഉൾപ്പെടും.

എല്ലാ ഘടകസംവിധാനങ്ങളോടും കൂടിയുള്ള വിശദമായ പ്രവർത്തന ക്രമീകരണം, വികസനത്തിനാവശ്യമായ ചെലവുകൾ, സാമ്പത്തിക സ്രോതസ്സ്, എന്നിവയെല്ലാം ഇതിൽ അടങ്ങിയിരിക്കുന്നു.

വികസന രേഖയിൽ ഉൾപ്പെടുത്തിയിരിക്കേണ്ട പ്രധാന വിവരങ്ങൾ ഇവയാണ്.

ഇതിൽ ഒരു പ്രദേശത്തിന്റെ ഭൌതികസ്വഭാവം, പ്രകൃതിവിഭവങ്ങൾ, ഭൂമിശാസ്ത്രം, സാമ്പത്തിക അടിത്തറ, തൊഴിൽ, പാർപ്പിടം, ഗതാഗതം, വിദ്യാഭ്യാസം, ആരോഗ്യം തുടങ്ങി എല്ലാ മേഖലയിലും നിലനില്ക്കുന്ന അവസ്ഥയും വികസനപ്രശ്നങ്ങളും വികസനത്തിനാവശ്യമായ ക്രമീകരണങ്ങളും ഉൾപ്പെടുത്തിയിരിക്കണം.

പാർപ്പിടം, വാണിജ്യം, വ്യവസായം, ഗതാഗതം, വാർത്താവിനിമയം തുടങ്ങി എല്ലാ മേഖലകളിലെയും ആവശ്യങ്ങൾ ഉൾപ്പെടുത്തിയിരിക്കണം.

ഓരോ മേഖലയുടെയും വികസനലക്ഷ്യങ്ങൾ ഇതിൽ ഉൾപ്പെട്ടിരിക്കും.

സ്ഥലപരമായ വികസനം, ഗതാഗത ശൃംഖല, വാണിജ്യ വ്യവസായ കേന്ദ്രങ്ങൾ, സേവനകേന്ദ്രങ്ങൾ, പൊതു സ്ഥാപനങ്ങൾ തുടങ്ങിയവയുടെ വികസനം; ഭൂവിനിയോഗം; പുനർവികസനം തുടങ്ങിയവയുമായി ബന്ധപ്പെട്ട പ്രധാന നിർദ്ദേശങ്ങൾ എല്ലാം ഇതിൽ ഉൾപ്പെടുത്തണം.

സാമ്പത്തിമായും സ്ഥലപരമായും മനുഷ്യാധ്വാനസംബന്ധമായും ഉള്ള വിഭവ സമാഹരണനിർദ്ദേശങ്ങൾ ഉൾപ്പെടുത്തിയിരിക്കണം.

ഇതിൽ ഓരോ പദ്ധതിയുടെയും മുൻഗണനാക്രമവും നടത്തിപ്പിന്റെ വിവിധ ഘട്ടങ്ങളും നിശ്ചയിക്കുന്നു. അത്യാവശ്യമുള്ളവ, ആവശ്യമായവ, സ്വീകാര്യമായവ, മാറ്റിവയ്ക്കാവുന്നവ എന്നിങ്ങനെയാണ് മുൻഗണനാ ക്രമം നിശ്ചയിക്കുന്നത്. ഇതൊടൊപ്പം വിവിധ പദ്ധതികൾ നടപ്പിലാക്കാൻ ചുമതലപ്പെട്ട ഏജൻസികൾ ഏവയെന്നും നിർദ്ദേശിക്കുന്നു. കൂടാതെ വികസനരൂപരേഖയിലെ നിർദ്ദേശങ്ങൾക്കനുസൃതമായി വികസനത്തെ നയിക്കുന്നതിനുതകുന്ന വികസന നിയന്ത്രണങ്ങളും രൂപരേഖകളുടെ ഭാഗമാണ്.

പദ്ധതി ആരംഭിച്ച് മൂന്ന് വർഷം കഴിയുമ്പോൾ വികസന പ്രവർത്തനങ്ങൾ വിശകലനം ചെയ്യണം. വികസന രേഖയുടെ പരിശോധന, വിജയകരമായ നടത്തിപ്പ്, പരാജയങ്ങളും വൈരുദ്ധ്യങ്ങളും തിരിച്ചറിഞ്ഞുള്ള പരിഷ്കരണം, ലക്ഷ്യങ്ങൾ, മുൻഗണന എന്നിവയെല്ലാം പുനരവലോകനം ചെയ്യണം. ഇതെല്ലാം അടുത്ത ഘട്ടത്തിലേക്കുള്ള പദ്ധതിരേഖയുടെ രൂപീകരണത്തിന് സഹായകമാവും.

1753-ലാണ് "പിങ്ക് സിറ്റി"യായ ജയ്പൂർ നിർമിച്ചത്. വളരെ ശ്രദ്ധയോടെ ആസൂത്രണം ചെയ്തു നിർമിച്ച ഒരു നഗരമാണിത്. വിശാലമായ സൌകര്യങ്ങൾ, വളരെ മികച്ച പൊതുറോഡുകൾ, മികവാർന്ന പൊതുകെട്ടിടങ്ങൾ എന്നിവയെല്ലാം ഈ നഗരത്തിന്റെ പ്രത്യേകതകളാണ്.

ഇന്ത്യയുടെ തലസ്ഥാനമായ ഈ നഗരം 1911-ൽ സർ എഡ്വിൻ ലട്ട്യെൻസ് (Sir Edward Lutyens), സർ ഹെർബർട്ട് ബേക്കർ (Sir Herbert Baker) എന്നീ ബ്രിട്ടിഷ് വാസ്തുശില്പികൾ ആസൂത്രണം ചെയ്തതാണ്. ശ്രദ്ധാപൂർവമായ നഗരാസൂത്രണത്തിന് ഉത്തമമാതൃകയാണ് ന്യൂഡൽഹി നഗരം.

പ്രശസ്ത ആസൂത്രണ വിദഗ്ദ്ധനായ ഫ്രഞ്ച് ആർക്കിടെക്റ്റ് ലെ കൊർബസിയേ, ഇംഗ്ളീഷുകാരായ ജെയിൻ ഡ്രൂ(Jane Drew), മാക്സ്വെൽ ഫ്രൈ (Maxwell Fry), സംസ്ഥാന ചീഫ് എഞ്ചിനീയർ പി.എൽ. വർമ എന്നിവർ ചേർന്നാണ് ഈ നഗരം ആസൂത്രണം ചെയ്തത്. 5,00,000 ജനങ്ങളെ ഉൾക്കൊള്ളാനാവുംവിധം മനുഷ്യശരീരംപോലെ സുബന്ധിതമായാണ് ഈ നഗരം രൂപകല്പന ചെയ്തിട്ടുള്ളത്. സെക്രട്ടറിയറ്റ്, നിയമസഭ എന്നിവ തലയും തലച്ചോറും പോലെ വടക്കേ അറ്റത്തും വ്യവസായശാലകൾ കാലുകളെന്നപോലെ തെക്കേ അറ്റത്തും സിറ്റി സെന്റർ ഹൃദയമെന്ന കണക്കെ നഗരമധ്യത്തിലുമാണ് നിർമിച്ചിരിക്കുന്നത്. നഗരവുമായി ബന്ധപ്പെട്ട വിവിധ വിനിമയ വ്യവസ്ഥകൾ (ഗതാഗതം, വാർത്താവിനിമയം തുടങ്ങിയവ) ധമനികളുംസിരകളുമെന്നപോലെ ഒരോ ഭാഗത്തെയും തമ്മിൽ ബന്ധിപ്പിച്ചുകൊണ്ട് കടന്നുപോകുന്നു.

ജനപങ്കാളിത്തത്തോടെയുള്ള സ്ഥലപരാസൂത്രണം. ഇന്ത്യൻ ഭരണഘടനയിലെ 1992-ൽ നടപ്പിൽ വരുത്തിയ 73, 74 ഭേദഗതികൾ ജനാധിപത്യ വികേന്ദ്രീകരണത്തിലേക്കുള്ള ഏറ്റവും വിലപ്പെട്ട കാൽവയ്പായിരുന്നു. വിദ്യാഭ്യാസം, ആരോഗ്യം, പൊതുവിതരണം തുടങ്ങിയ പല മേഖലകളിലും മുൻപന്തിയിൽ നില്ക്കുന്ന കേരളം വികേന്ദ്രീകൃത ആസൂത്രണത്തിലും ഇന്ത്യയ്ക്കാകെ മാതൃകയായി നില്ക്കുന്നു. 1996-ൽ ജനകീയാസൂത്രണം എന്ന പേരിൽ പ്രയോഗത്തിൽ കൊണ്ടുവന്ന വികേന്ദ്രീകൃത ആസൂത്രണ പദ്ധതി ജനപങ്കാളിത്തംകൊണ്ടും അധികാര വികേന്ദ്രീകരണത്തിലെയും ധനവിനിയോഗ വികേന്ദ്രീകരണത്തിലെയും വിജയംകൊണ്ടും ഏറെ ശ്രദ്ധിക്കപ്പെട്ടു. പ്രാദേശിക വികസനം കൈവരിക്കുകയാണ് വികേന്ദ്രീകൃത ആസൂത്രണത്തിന്റെ പ്രധാന ലക്ഷ്യം. സ്ഥലപര ആസൂത്രണ സമീപനത്തോടെ തയ്യാറാക്കിയ ഒരു സമഗ്രവികസന കാഴ്ചപ്പാട് ഇതിന് അത്യന്താപേക്ഷിതമാണ് എന്നു കാണാം. ഇത്തരത്തിൽ നിലവിലുള്ള വികേന്ദ്രീകൃതാസൂത്രണ പ്രക്രിയയെ ശാസ്ത്രീയമായ ആസൂത്രണരീതികളും ആധുനിക സാങ്കേതിക വിദ്യയുടെ ഉപയോഗവും വഴി ശക്തിപ്പെടുത്തുന്നതിനുള്ള ഒരു രീതിശാസ്ത്രമാണ് സംയോജിത ജില്ലാവികസന രൂപരേഖയും പ്രാദേശിക വികസന രൂപരേഖകളും തയ്യാറാക്കൽപദ്ധതി. ഈ പദ്ധതിയിൽ രണ്ടുതലത്തിലുള്ള പ്ളാനുകൾ ഒരേസമയം സംയോജിതമായി തയ്യാറാക്കുന്നു-ജില്ലാതലത്തിൽ സംയോജിത ജില്ലാവികസന രൂപരേഖയും ജില്ലയിലെ എല്ലാ പഞ്ചായത്തുകൾക്കും മുനിസിപ്പാലിറ്റികൾക്കും പ്രാദേശിക വികസന രൂപരേഖകളും. പങ്കാളിത്തപരമായ സ്ഥലപരാസൂത്രണ സമീപനത്തിന്റെ അടിസ്ഥാനത്തിൽ തയ്യാറാക്കുന്ന ഈ വികസന രൂപരേഖകൾ മുകളിൽനിന്നു താഴേക്കും താഴെനിന്നു മുകളിലേക്കും എന്നീ സമീപനങ്ങളെ സംയോജിപ്പിക്കുകവഴി ബഹുതല ആസൂത്രണത്തിന് മാതൃകയായി വർത്തിക്കുന്നു. കേരളത്തിലെ വിവിധ ജില്ലകളിൽ ജില്ലാആസൂത്രണ സമിതികളുടെ നേതൃത്വത്തിൽ ഈ ആസൂത്രണരീതി നടപ്പിലാക്കിക്കൊണ്ടിരിക്കുന്നു.

(Sustainable Development approach). 

1987-ൽ ബ്രെൺട്‌ളന്റ് കമ്മീഷൻ റിപ്പോർട്ട് (Brundtland Commission report-'Our Common Future) അവതരിപ്പിച്ചതുമുതൽ സുസ്ഥിര വികസനം (Sustainable Development) എന്ന പദം നഗരാസൂത്രകർ കൂടുതലായി ഉപയോഗിക്കാൻ തുടങ്ങി. ഇതോടനുബന്ധിച്ച് നിലവിലുള്ള രൂപരേഖകളും വികസനവും കൂടുതൽ സുസ്ഥിര നിലയിലേക്കു നയിക്കുന്നതിനുവേണ്ടി പലവിധ ക്രമീകരണങ്ങളും പ്രതിവിധികളും നിർദ്ദേശിക്കുകയും സുസ്ഥിര നഗരങ്ങൾക്കുള്ള പല മാതൃകകളും അവതരിപ്പിക്കുകയുമുണ്ടായി. സുസ്ഥിര വികസനം സാധ്യമാകണമെങ്കിൽ നഗരം ക്രമമില്ലാതെ നീണ്ടു പരന്നു കിടക്കുന്ന അവസ്ഥ ഒഴിവാക്കണം. കുറഞ്ഞ ജനസാന്ദ്രതയുള്ള, ചിതറിക്കിടക്കുന്ന നഗരങ്ങൾക്ക് ഊർജസ്വലത ഉണ്ടാവില്ല. അതുകൊണ്ട് ഉയർന്ന സാന്ദ്രതയും ഒതുക്കവുമുള്ള, ദീർഘകാലം നിലനില്ക്കുന്ന നഗരങ്ങളാണ് സുസ്ഥിര നഗരവികസന പദ്ധതികളിൽ ആസൂത്രണം ചെയ്യുന്നത്.

ഉയർന്ന ജനസാന്ദ്രത, മിശ്രിത ഭൂവിനിയോഗം, നടന്നുപോകാവുന്ന ദൂരത്തിൽ സൌകര്യങ്ങളുടെ ലഭ്യത എന്നീ സവിശേഷതകളാണ് സ്മാർട്ട് ഗ്രോത്ത് തത്ത്വത്തിൽ നഗരങ്ങൾക്ക് വിവക്ഷിക്കുന്നത്. സ്മാർട്ട് ഗ്രോത്ത് കൈവരിക്കാൻ അനുവർത്തിക്കുന്ന ഫലപ്രദമായ ആശയമാണ് ന്യൂ അർബനിസം. ഇതാകാട്ടെ നഗരാസൂത്രണത്തിലും നഗരഭൂമിയുടെ വിതരണത്തിലും കൂടുതൽ മനുഷ്യമുഖം കൈവരിക്കാൻ ലക്ഷ്യമിടുന്ന നഗരസംവിധാന പ്രസ്ഥാനമാണ് (Urban Design Movement).



</doc>
<doc id="138089" url="https://ml.wikipedia.org/wiki?curid=138089" title="വാരഫലം (ചലച്ചിത്രം)">
വാരഫലം (ചലച്ചിത്രം)

താഹയുടെ സംവിധാനത്തിൽ മുകേഷ്, ശ്രീനിവാസൻ, തിലകൻ, അഞ്ജു, മാതു എന്നിവർ പ്രധാനവേഷങ്ങളിൽ അഭിനയിച്ച് 1993-ൽ പുറത്തിറങ്ങിയ ഒരു മലയാളചലച്ചിത്രമാണ് വാരഫലം. റിസാന ആർട്സിന്റെ ബാനറിൽ നിർമ്മിച്ച ഈ ചിത്രം പ്രതീക്ഷാ പിക്ചേഴ്സ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് ബി. ജയചന്ദ്രൻ ആണ്.

ബിച്ചു തിരുമല എഴുതിയ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തലസംഗീതം ഒരുക്കിയിരിക്കുന്നത് എസ്.പി. വെങ്കിടേഷ്. ഗാനങ്ങൾ ട്രേസ് കമ്യൂണിക്കേഷൻസ് വിപണനം ചെയ്തിരിക്കുന്നു.


വാരഫലം1994


</doc>
<doc id="138093" url="https://ml.wikipedia.org/wiki?curid=138093" title="എഡ്വിൻ എസ്‌. പോർട്ടർ">
എഡ്വിൻ എസ്‌. പോർട്ടർ

സിനിമയെന്ന കലാരൂപത്തിന്റെ പ്രാരംഭകാലത്തെ പ്രധാന പ്രവർത്തകൻ.വെറും കൗതുകവസ്തുവെന്നതിൽ നിന്നും വ്യത്യസ്തമായി സിനിമാറ്റൊഗ്രാഫിയെ കലാരൂപമെന്ന നിലയിൽ അതിന്റെ ഭാവുകത്വങ്ങളെ നിർണ്ണയിക്കുന്നതിൽ പങ്കുവഹിച്ചു1870 ഏപ്രിൽ 21നു സ്കോട്ട്ലന്റിൽ ജനിച്ചു .കപ്പൽ നിർമ്മാണകമ്പനിയിൽ ഇലക്ട്രിക്കൽ ഡിപ്പാർട്മെന്റിൽ ജോലി ചെയ്തു.പിന്നീട് അമേരിക്കൻ നാവിയിൽ ഇലക്ട്രീഷനായി.1896ൽ റാഫ് &ഗാമ്മൺ കമ്പനിയിൽ മൂവികാമറ -പ്രോജക്ടറുകളുടെ ടൂറിങ്ങ പ്രൊജക്ഷനിസ്റ്റായി ജോലിയിൽ ചേർന്നു.1899ൽ എഡിസന്റെകമ്പനിയിൽ ജോലിക്കാരനായി.തുടർന്ന് തന്റെ സ്വന്തം സിനിമാസംരംഭങ്ങളിലൂടെ ചലച്ചിത്ര സാങ്കേതികരംഗത്ത് നിരവധി പരീക്ഷണങ്ങൾക്ക് ശ്രമം നടത്തുകയും വിജയിക്കുകയും ചെയ്തു.സിനിമയിൽ ഷോട്ടുകൾ കൂട്ടിചേർത്ത് എഡിറ്റിങ്ങ് നടത്തുമ്പോഴാണു ഒരു കലാരൂപമായിമാറുന്നതെന്നു ഇദ്ദെഹമാണു കണ്ടെത്തിയത്.സിനിമ എഡിറ്റിങ്ങിന്റെ പിതാവായി പോർട്ടർ കണക്കാക്കപ്പെടുന്നു. 1941 ഏപ്രിൽ 30 നു ന്യൂയോർക്കിൽ വെച്ച് അന്തരിച്ചു



</doc>
<doc id="138094" url="https://ml.wikipedia.org/wiki?curid=138094" title="ദി ബർത്ത് ഓഫ് എ നേഷൻ">
ദി ബർത്ത് ഓഫ് എ നേഷൻ

ഡി.ഡബ്ല്യു. ഗ്രിഫിത്ത് സംവിധാനം ചെയ്ത് 1915-ൽ പുറത്തിറങ്ങിയ ഒരു അമേരിക്കൻ നിശ്ശബ്ദ ചലച്ചിത്രമാണ് ദി ബർത്ത് ഓഫ് എ നേഷൻ. തോമസ് ഡിക്സൻ എഴുതിയ ദ ക്ലാൻസ്മാൻ എന്ന നോവലിന്റെയും നാടകത്തിന്റെ ചലച്ചിത്രാവിഷ്കരണമാണ് അമേരിക്കൻ സിവിൽ യുദ്ധസമയത്തെയും അതിനു ശേഷവും ഉള്ള ജീവിതത്തിന്റെ കഥ പറയുന്ന ഈ ചലച്ചിത്രം.

നിശ്ശബ്ദചലച്ചിത്ര കാലത്ത് ഏറ്റവുമധികം പണം നേടിയ ചലച്ചിത്രമാണിത്. പുതുമയാർന്ന ക്യാമറ വിദ്യകളും നവീന കഥപറച്ചിൽ രീതികളും കൊണ്ട് അക്കാലത്ത് ഈ ചിത്രം ഏറെ ശ്രദ്ധിക്കപ്പെട്ടിരുന്നു.


</doc>
<doc id="138102" url="https://ml.wikipedia.org/wiki?curid=138102" title="ഈലം">
ഈലം

ഇറാനിലെ ആദിമനിവാസികളിൽ ഏറ്റവും പ്രാധാന്യമർഹിക്കുന്നവരാണ്‌ ഈലം ജനത (ഈലമൈറ്റുകൾ എന്നും അറിയപ്പെടുന്നു - Elam, Elamites). ക്യൂനിഫോം എഴുത്തുകളിൽ നിന്നും ചരിത്രരേഖകളിൽ നിന്നും ഉള്ള അറിവുകളനുസരിച്ച് ഇന്നത്തെ ഇറാനിലെ ഖുസിസ്താൻ പ്രവിശ്യ, ഫാഴ്സിന്റെ പടിഞ്ഞാറൻ പാതി എന്നിവയാണ് ഇവരുടെ പ്രധാന ആവാസമേഖലയായിരുന്നത്എന്നു കരുതുന്നു.

ഈലമൈറ്റ് എന്നറിയപ്പെടുന്ന ഇവരുടെ ഭാഷയും ലിപിയും ഹഖാമനി സാമ്രാജ്യകാലത്ത് ഒരു ഔദ്യോഗികഭാഷയായിരുന്നു. ഈലമൈറ്റ് ലിപിയിൽ നിന്നാണ് പുരാതന പേർഷ്യൻ ലിപി ഉടലെടുത്തത് എന്നുകരുതുന്നു. പുരാതനപേർഷ്യൻ ലിപി വികസിച്ചത് ദാരിയസിന്റെ ഭരണകാലത്താണ്. ബെഹിസ്തൂൻ സ്മാരകത്തിലെ ആദ്യകാലകുറീപ്പുകൾ എലമൈറ്റ് ലിപിയിലാണ്. അക്കാഡിയനിലും പുരാതന പേർഷ്യനിലുമാണ് അത് പിന്നീട് രേഖപ്പെടുത്തപ്പെട്ടിരിക്കുന്നത്. ഇതിൽ നിന്നും പുരാത പേർഷ്യൻ ലിപിയുടെ ഉപജ്ഞാതാക്കളെ ഈലമൈറ്റ് ലിപി വളരെ സ്വാധീനിച്ചിരുന്നു എന്ന് കണക്കാക്കാം. പെഴ്സെപോളിസിൽ നിന്നും ലഭിച്ചിട്ടുള്ള കോട്ട-ഖജനാവ് രേഖകളിൽ നിന്നും () പേർഷ്യൻ ഭരണവ്യവസ്ഥയിൽ എലമൈറ്റ് ലിപിക്ക് ചോദ്യം ചെയ്യാനാകാത്ത സ്വാധീനം ഉണ്ടായിരുന്നു എന്ന് മനസ്സിലാക്കാം.


</doc>
<doc id="138124" url="https://ml.wikipedia.org/wiki?curid=138124" title="സമുദ്രജലപ്രവാഹം">
സമുദ്രജലപ്രവാഹം

സമുദ്രത്തിൽ നിശ്ചിത പാതകളിലുടെ ഇടമുറിയാതെ കാണുന്ന ഒഴുക്കിനെയാണു് സമുദ്രജലപ്രവാഹം. എന്നു പറയുന്നതു്. പ്രക്ഷുബ്ധ്ധ തിരമാലകൾ, കാറ്റ്, കൊറിയോലിസ് ബലങ്ങൾ , സമുദ്രജലത്തിന്റെ താപനില, ലവണാംശ വ്യതിയാനം, സൂര്യനും ചന്ദ്രനും മൂലമുണ്ടാകുന്ന വേലിയേറ്റവും വേലിയിറക്കവും എന്നിവയൊക്കെയാണു് സമുദ്രജലപ്രവാഹങ്ങളുണ്ടാകാൻ കാരണമാകുന്നതു്.. ഒഴുക്കിന്റെ ദിശയിലുള്ള ആഴം,കൊറിയോലിസ് ബലം, തീരങ്ങളുടെ സാമീപ്യം, അടിത്തട്ടിന്റെ ഘടന, മറ്റു സമുദ്രജലപ്രവാഹങ്ങളുമായുള്ള കൂടിച്ചേരൽ എന്നീ ഘടകങ്ങൾ സമുദ്രജലപ്രവാഹങ്ങളുടെ ശക്തിയേയും ദിശയേയും നിർണ്ണയിക്കുന്നു.

ഭൂമിയിലെ വിവിധപ്രദേശങ്ങളിൽ അനുഭവപ്പെടുന്ന കാലാവസ്ഥാവ്യത്യാസങ്ങളിൽ സമുദ്രജലപ്രവാഹങ്ങൾ

ഒരു പങ്കു വഹിക്കുന്നുണ്ടു്. ഉദാഹരണത്തിനു് മെക്സിക്കൻ ഉൾക്കടലിൽ നിന്നും വടക്കേ അമേരിക്കയുടെ കിഴക്കൻ തീരത്തിനോടു ചേർന്നു് അറ്റ്ലാന്റിക്കിലൂടെ ഒഴുകുന്ന ഗൾഫ് സ്ട്രീം (Gulf Stream) എന്നറിയപ്പെടുന്ന സമുദ്രജലപ്രവാഹമാണു് പടിഞ്ഞാറൻ യൂറോപ്പിന്റെ ശരാശരിയിൽ ഉയർന്ന താപനിലയ്ക്ക് (ഒരേ അക്ഷാംശത്തിലുള്ള മറ്റു പ്രദേശങ്ങളുമായി താരതമ്യം ചെയ്യുമ്പോൾ ) കാരണം. അതുപോലെത്തന്നെ ഹവായ് ദ്വീപസമൂഹത്തിലെ താരതമ്യേന കുറഞ്ഞ താപനിലയ്ക്കു കാരണം കാലിഫോർണിയൻ ശീതജലപ്രവാഹമാണു്.

ചുറ്റുപാടുമുള്ള സമുദ്രജലത്തിന്റെ താപനിലയുമായുള്ള വ്യത്യാസം കണക്കിലെടുത്ത് സമുദ്രജലപ്രവാഹങ്ങളെ ഉഷ്ണജലപ്രവാഹങ്ങൾ, ശീതജലപ്രവാഹങ്ങൾ, മിതശീതോഷ്ണജലപ്രവാഹങ്ങൾ എന്നിങ്ങനെ തരം തിരിക്കാം. ഉഷ്ണജലപ്രവാഹങ്ങൾ മദ്ധ്യരേഖാപ്രദേശങ്ങളിൽ നിന്നും ധ്രുവങ്ങളെ ലക്ഷ്യമാക്കി ഒഴുകുമ്പോൾ ശീതജലപ്രവാഹങ്ങൾ ധ്രുവപ്രദേശങ്ങളിൽ നിന്നും തിരിച്ച് മദ്ധ്യരേഖാപ്രദേശങ്ങൾ ലക്ഷ്യമാക്കി ഒഴുകുന്നു. പലപ്പോഴും ഇത്തരം പ്രവാഹങ്ങൾ പരസ്പരം കൂടിച്ചേരുകയും മിതശീതോഷ്ണസ്വഭാവമുള്ള പ്രവാഹങ്ങളായി മാറുകയും ചെയ്യുന്നു.


</doc>
<doc id="138127" url="https://ml.wikipedia.org/wiki?curid=138127" title="ലവണസാന്ദ്രത">
ലവണസാന്ദ്രത

നിശ്ചിതവ്യാപ്തം ജലത്തിൽ അലിഞ്ഞുചേർന്നിട്ടുള്ള വ്യത്യസ്തലവണങ്ങളുടെ അളവിനെയാണു് ആ ജലത്തിന്റെ ലവണസാന്ദ്രത (Salinity) എന്നു പറയുന്നതു്. പ്രകൃതിയിൽ കാണപ്പെടുന്ന ജലസ്രോതസ്സുകളിലും ജലാശയങ്ങളിലും സാധാരണ കാണപ്പെടുന്ന ലവണങ്ങളിൽ പ്രധാനപ്പെട്ടതു് കറിയുപ്പാണു് (സോഡിയം ക്ലോറൈഡ്). ഇവയ്ക്കു പുറമേ മഗ്നീഷ്യത്തിന്റേയും കാത്സ്യത്തിന്റേയും സൾഫേറ്റുകൾ, ക്ലോറൈഡുകൾ, ബൈകാർബണേറ്റുകൾ എന്നീ ലവണങ്ങളും ഗണ്യമായ അളവിൽ കാണാം.

സമുദ്രജലത്തിലും പുറത്തേക്ക് ഒഴുക്കില്ലാത്ത തടാകങ്ങളിലുമാണു് ലവണാംശം കൂടിയ തോതിൽ ഉള്ളതു്. മഴ, ബാഷ്പീകരണം, അകത്തേക്കും പുറത്തേക്കുമുള്ള വാർഷികജലപ്രവാഹത്തിന്റെ തോതു്, സമുദ്രനിരപ്പിൽ നിന്നുള്ള വ്യത്യാസം ഇവ അനുസരിച്ച് ഒരു ജലാശയത്തിലെ ലവണാംശത്തിനു് വ്യത്യാസം വരാം.


</doc>
<doc id="138136" url="https://ml.wikipedia.org/wiki?curid=138136" title="സൊറോസ്റ്റർ">
സൊറോസ്റ്റർ

സറാത്തുസ്ത്ര

അവെസ്തയുടെ ഏറ്റവും പുരാതനമായ ഭാഗമായ ഗാഥാകളിൽ (Gathas) പരാമർശിക്കപ്പെടുന്ന ഒരു പുരോഹിതനാണ്‌ 'സറാത്തുസ്ട്ര അഥവാ സൊറോസ്റ്റർ'. ദൈവങ്ങൾ തന്നെ തിരഞ്ഞെടുത്ത ആദ്യത്തെ മനുഷ്യപുരോഹിതനാണ് സറാത്തുസ്ത്ര എന്നാണ് വിശ്വാസം.സറാത്തുസ്ത്രയുടെ ജീവിതകാലത്തെക്കുറിച്ചും ജന്മദേശത്തെക്കുറിച്ചും വാസ്തവത്തിൽ അദ്ദേഹം ജീവിച്ചിരുന്നോ എന്നു പോലും തർക്കങ്ങളുണ്ട്. ബി.സി.ഇ. രണ്ടാം സഹസ്രാബ്ദമാണ്‌ അദ്ദേഹത്തിന്റെ ജീവിതകാലം എന്നാണ്‌ ഒരു മതം. എന്നാൽ ഏതാണ്ട് ബി.സി.ഇ. 600-നടുത്താണെന്നാണ്‌ എന്നാണ്‌ മറ്റൊരു വാദം.ഗാഥാകളിലെ ഭാഷയും, ബി.സി.ഇ. രണ്ടാം സഹസ്രാബ്ദത്തിന്റെ അവസാനകാലത്ത് രചിക്കപ്പെട്ടിട്ടുള്ള ഋഗ്വേദത്തിലെ ഭാഷയും തമ്മിലുള്ള സാരമായ സാദൃശ്യം, ആദ്യത്തെ വാദത്തിന്‌ ആക്കം കൂട്ടുന്ന ഒന്നാണ്‌.

പരമ്പരാഗതമായി സറാത്തുസ്ട്ര, ബാക്‌ട്രിയയിലാണ്‌ ജീവിച്ചിരുന്നത് എന്നാണ്‌ വിശ്വസിക്കപ്പെടുന്നത്. അഫ്ഘാനിസ്താന്റെ വടക്കൻ പ്രദേശങ്ങളുടെ പുരാതനനാമമാണ്‌ ബാക്ട്രിയ. കിഴക്കൻ ഇറാനിലും ഇന്നത്തെ അഫ്ഘാനിസ്താനിലുമുള്ള നിരവധി പ്രദേശങ്ങൾ അവെസ്തയിൽ പരാമർശിക്കപ്പെടുന്നെങ്കിലും അവെസ്തയുടെ പ്രസ്തുതഭാഗങ്ങളെല്ലാം പിൽക്കാലത്ത് രചിക്കപ്പെട്ടതിനാൽ സറാത്തുസ്ത്ര ഈ പ്രദേശത്തല്ല ജീവിച്ചിരുന്നതെന്ന് അനുമാനിക്കപ്പെടുന്നു. വടക്കുപടിഞ്ഞാറൻ ഇറാനിലുള്ള അസർബയ്ജാനുമായും സറാത്തുസ്ട്രയുടെ പേര്‌ ബന്ധപ്പെടുത്തിക്കാണുന്നുണ്ട്. ഇറാന്റെ കിഴക്കോ വടക്കുകിഴക്കോ ഉള്ള ഏതോ ഒരു പ്രദേശത്ത്, ബാഹ്യലോകവുമായി വലിയ ബന്ധമൊന്നുമില്ലാത്ത, മൃഗപരിപാലനം തൊഴിലാക്കിയവരുടെ കൂട്ടത്തിലാണ്‌ ഇദ്ദേഹം ജീവിച്ചിരുന്നതെന്ന് അനുമാനിക്കപ്പെടുന്നു.


</doc>
<doc id="138153" url="https://ml.wikipedia.org/wiki?curid=138153" title="മദ്ധ്യേഷ്യ">
മദ്ധ്യേഷ്യ

ഇന്നത്തെ ലോകരാജ്യങ്ങളുടെ സ്ഥിതിയനുസരിച്ച്, മദ്ധ്യേഷ്യ എന്നത്, പടിഞ്ഞാറ് കാസ്പിയൻ കടൽ, തെക്ക് ഇറാൻ, അഫ്ഗാനിസ്താൻ, വടക്ക് റഷ്യൻ സൈബീരിയ, കിഴക്ക് ചൈനയിലെ ക്സിൻജിയാങ് പ്രവിശ്യ എന്നിവക്കിടയിൽ സ്ഥിതിചെയ്യുന്ന ഭൂഭാഗമാണ്. ലളിതമായി പറഞ്ഞാൽ, സോവിയറ്റ് ശിഥിലീകരണത്തെത്തുടർന്നുണ്ടായ കസാഖ്സ്താൻ, കിർഗിസ്താൻ, താജികിസ്താൻ, തുർക്ക്മെനിസ്താൻ, ഉസ്ബെക്കിസ്താൻ എന്നിവയടങ്ങുന്ന മേഖലയാണിത്. അനൗപചാരികമായി സ്താനുകൾ എന്നും അറിയപ്പെടുന്നു.
പേർഷ്യക്കാരുടെ ഹഖാമനി സാമ്രാജ്യത്തിനു കീഴിലായിരുന്ന മദ്ധ്യേഷ്യയിൽ ബി.സി.ഇ. 329-327 കാലഘട്ടത്തിൽ അലക്സാണ്ടർ ആധിപത്യം സ്ഥാപിച്ചു. ഇന്നത്തെ ഉസ്ബെകിസ്താനും താജികിസ്താനും അഫ്ഗാനിസ്താനും അദ്ദേഹം പിടീച്ചടക്കി. താജികിസ്താനിലെ ഇന്നത്തെ കോജന്ദ് നഗരം സ്ഥാപിച്ചത് അലക്സാണ്ടറാണ്. ഇവിടെ വച്ചാണ് അലക്സാണ്ടർ തദ്ദേശീയ രാജകുമാരിയായിരുന്ന റോക്സന്നയെ വിവാഹം ചെയ്തത്.

ക്രിസ്ത്വാബ്ദത്തിന്റെ ആദ്യനൂറ്റാണ്ടുകളിൽ ഹൂണരുടേയും പേർഷ്യൻ സസാനിയരുടേയും തുർക്കികളുടേയും ചൈനക്കാരുടേയും രണഭൂമിയായി മദ്ധ്യേഷ്യ മാറി. 680-ആമാണ്ടോടെ അറബികൾ ഇസ്ലാം മതവുമായി മേഖലയിലെത്തി. എട്ടാം നൂറ്റാണ്ടീൽ സമർഖണ്ഡൂം ബുഖാറയും അധീനതയിലാക്കി. ഈ പട്ടണങ്ങൾ ഇസ്ലാമിന്റെ കോട്ടകളായി മാറി. 751-ആമാണ്ടിൽ അറബികൾ ചൈനക്കാരെ തോൽപ്പിച്ചതോടെ, മദ്ധ്യേഷ്യ ഇസ്ലാമിന്റെ വ്യാപനത്തിന് വളക്കൂറുള്ള മണ്ണായി. ഒമ്പത് പത്ത് നൂറ്റാണ്ടുകളിൽ അറബികളുടെ സാമന്തരായിരുന്ന സഫാരി-സമാനി സാമ്രാജ്യങ്ങൾക്കു കീഴിലായി. സമാനികൾക്കു ശേഷം തുർക്കിക് വിഭാഗങ്ങളായ ഗസ്നവികളും ക്വാറക്കനികളും മേഖലയിൽ ആധിപത്യം പുലർത്തി. സെൽജ്യൂക്കുകൾ എന്ന തുർക്കി വിഭാഗക്കാർ തന്നെയാണ് ഗസ്നവികളേയ്യും ക്വാറക്കനികളേയും തുരത്തിയത്. മദ്ധ്യേഷ്യക്ക് പുറമേ തുർക്കിയും നിയന്ത്രണത്തിലാക്കിയ ഇവർ ബാഗ്ദാദിലേക്കും ആധിപത്യം വ്യാപിപ്പിച്ചിരുന്നു. സെൽജ്യൂക്കുകളുടെ അധികാരം, ചൈന അതിർത്തി മുതൽ ഇറാഖ് വരെ വ്യാപിച്ചിരുന്നു. ചില അറബ് നാടൂകളും ഇവരുടെ അധികാരപരിധിയിൽ വന്നു.

പതിമൂന്നാം നൂറ്റാണ്ടിൽ ഈ മേഖല മുഴുവനും പിടിച്ചടക്കിയ ചെങ്കിസ് ഖാന്റെ 48.6 ലക്ഷം ച. മൈൽ വിസ്തീർണ്ണമുണ്ടായിരുന്ന സാമ്രാജ്യത്തിന്റെ ഏറിയ പങ്കും മദ്ധ്യേഷ്യയിലായിരുന്നു. 1227-ൽ ചെങ്കിസ് ഖാൻ മരിച്ചതിനു ശേഷം മദ്ധ്യേഷ്യ അദ്ദേഹത്തിന്റെ രണ്ടാമത്തെ പുത്രനായ ചഗതായുടെ ഭരണത്തിലായി. ചഗതായുടെ പിന്മുറക്കാരുടെ കാലത്ത് പടിഞ്ഞാറ് ട്രാൻസോക്ഷ്യാന, കിഴക്ക് തുർക്കിസ്താൻ എന്നിങ്ങനെ മദ്ധ്യേഷ്യ രണ്ടു ഭാഗങ്ങളായി വിഘടിച്ചു. 1347-ൽ ചഗതായ് ഭരണാധികാരിയെ അട്ടിമറിച്ച്, ചഗതായ് ഉലു വിഭാഗത്തിലെ ഖ്വാറവ്നാകളുടെ നേതാവായിരുന്ന അമീർ കാജ ഖാൻ ട്രാൻസോക്ഷ്യാനയിൽ അധികാരമേറ്റു. ഒരു ദശാബ്ദത്തിനു ശേഷം, തുർക്കിസ്താൻ ഭരണാധികാരിയുടെ ആളൂകൾ കാജാ ഖാനെ വധിച്ചു.

കാജാ ഖാന്റെ പിൻഗാമിയായ ആമിർ ഹുസൈനെ പരാജയപ്പെടുത്തി തിമൂർ മദ്ധ്യേഷ്യയുടെ ആധിപത്യം കൈക്കലാക്കുകയും ലോകത്തിലെ രണ്ടാമത് വിസ്തൃതിയേറിയ സാമ്രാജ്യത്തിന്റെ അധിപനാകുകയും ചെയ്തു. തിമൂറിന്റെ പിൻഗാമികളിൽ നിന്നും പതിനഞ്ചാം നൂറ്റാണ്ടോടെ ഷൈബാനി വംശജർ മദ്ധ്യേഷ്യയുടെ നിയന്ത്രണം കൈയടക്കുകയും തുടർന്ന് മുഹമ്മദ് ഷൈബാനി ഖാന്റെ നേതൃത്വത്തിൽ അവർ ഇറാനിയൻ പീഠഭൂമിയിലേക്ക് കടക്കാനാരംഭിക്കുകയും ചെയ്തു. എന്നാൽ സഫവി സാമ്രാജ്യസ്ഥാപകനായ ഷാ ഇസ്മാഈൽ ഷൈബാനികളെ തടയുകയും 1510-ൽ മുഹമ്മദ് ഷൈബാനി ഖാനെ യുദ്ധത്തിൽ കൊലപ്പെടുത്തുകയും ചെയ്തു. അങ്ങനെ മദ്ധ്യേഷ്യയിൽ പേർഷ്യൻ ആധിപത്യം പുനഃസ്ഥാപിക്കപ്പെട്ടു.

പതിനാറാം നൂറ്റാണ്ടീൽ യൂറോപ്പും ഏഷ്യയും തമ്മിൽ കടൽമാർഗ്ഗം തുറക്കപ്പെട്ടതോടെ പട്ടുപാതയുടെ പ്രാധാന്യം കുറഞ്ഞു. അതോടെ മേഖല, ചെറിയ ചെറിയ ഖാനേറ്റുകളായി പിളർന്നു. ഖീവയിലേയും കോകന്ദിലേയും ഖാനേറ്റുകൾ, ബുഖാറയിലെ അമീറത്ത് എന്നിവയായിരുന്നു ഇതിൽ പ്രമുഖമായത്. ഇവ യഥാക്രമം കങ്റാദ്, മിങ്, മൻഗിത് എന്നീ രാജവംശങ്ങളുടെ ഭരണത്തിലായിരുന്നു.

1650-ഓടെ റഷ്യൻ സാർ ചക്രവർത്തിമാർ കിഴക്ക് സൈബീരിയ മുഴുവൻ പിടിച്ചടക്കി, ശാന്തസമുദ്രത്തിന്റെ വക്കിലെത്തുകയും ചെയ്തു. ഇതോടെ അവർ തെക്കോട്ട് മുന്നേറാനാരംഭിച്ചു. 18-ഉം 19-ഉം നൂറ്റാണ്ടുകളിൽ രണ്ടു ഘട്ടങ്ങളിലായി സാർ സാമ്രാജ്യം മദ്ധ്യേഷ്യ പൂർണ്ണമായും അധീനതയിലാക്കി. 1715 മുതൽ 1854 വരെയുള്ള ആദ്യഘട്ടത്തിൽ അവർ കസാഖ് സ്റ്റെപ്പികൾ കൈക്കലാക്കി. 1865 മുതൽ 1881 വരെയുള്ള രണ്ടാം ഘട്ടത്തിൽ മദ്ധ്യേഷ്യയിലെ മിച്ചമുള്ള പ്രദേശങ്ങൾ കൂടി റഷ്യക്കാരുടെ നിയന്ത്രണത്തിലായി.

സാമ്പത്തികതാല്പര്യങ്ങൾക്കുപുറമേ റഷ്യക്കാരുടെ തെക്കോട്ടുള്ള മുന്നേറ്റത്തിന് പ്രേരകശക്തിയായി വർത്തിച്ച പ്രധാന കാരണം, ഇന്ത്യയിലെ ബ്രിട്ടീഷ് സാമ്രാജ്യത്തിന്റെ, മദ്ധ്യേഷ്യയിലേക്കുള്ള മുന്നേറ്റമായിരുന്നു. റഷ്യയുടേയും ബ്രിട്ടന്റേയും പരസ്പരമൽസരങ്ങളെ വൻകളി എന്നാണ് വിളിക്കുന്നത്. മദ്ധ്യേഷ്യയുടെ നിയന്ത്രണം മുഴുവൻ കൈക്കലാക്കിയ റഷ്യക്കാർ, ഇന്നത്തെ ഉസ്ബെകിസ്താനിലെ താഷ്കന്റ് നഗരത്തെ ഒരു സൈനിക ആസ്ഥാനവും വ്യാവസായികകേന്ദ്രവുമായി വികസിപ്പിച്ചു.

റഷ്യയുടെ അതിർത്തി അഫ്ഗാനിസ്താന്റെ വടക്കുവശം വരെ എത്തിയതോടെ ബ്രിട്ടീഷുകാരുമായി ഒരു ധാരണയിലെത്താനും അഫ്ഗാനിസ്താന്റെ വടക്കൻ അതിരിത്തി നിർണ്ണയിക്കാനും സാർ ചക്രവർത്തിയും ബ്രിട്ടീഷുകാരും തീരുമാനിച്ചു. ബ്രിട്ടീഷ് ഇന്ത്യയും സാറിസ്റ്റ് റഷ്യയും തമ്മിൽ നേരിട്ട് അതിർത്തി വരാത്ത വിധം അഫ്ഗാനിസ്താനെ ഒരു ഇടപ്രദേശമായി അംഗീകരിച്ചു. തമ്മിൽ നേരിട്ടുള്ള തിർത്തി ഒഴിവാക്കുന്നതിന് കിഴക്കൻ അഫ്ഗാനിസ്താനിൽ വഖാൻ എന്ന നാക്കുപോഎയുള്ള ഭാഗം കൂട്ടിച്ചേർത്തത് ഇക്കാലത്താണ്. സാർ നിക്കോളസ് രണ്ടാമൻ (1894 മുതൽ 1917) ഈ ധാരണ 1895-ൽ അംഗീകരിച്ചു.
യൂറോപ്യൻ, മംഗോളിയൻ, ഇറാനിയൻ വംശജരുടെ സങ്കരവംശജരാണ് മദ്ധ്യേഷ്യയിലെ ജനങ്ങൾ. യൂറോപ്യന്മാരുടേയും മംഗോളിയരുടേയും സങ്കരഫലമായാണ് തുർക്കി, താതാർ വംശജരുണ്ടായത്. ഇറാനിയരുടേയും മംഗോളിയരുടേയ്യും മിശ്രണഫലമായുള്ളവരാണ് താജിക്കുകൾ. തുർക്കികളും ഇറാനിയരും തമ്മിലുള്ള സങ്കരവംശജരാണ് ഉസ്ബെക്കുകൾ. തുർക്കികളും മംഗോളിയരും തമ്മിലുള്ള രണ്ടാംഘട്ടമിശ്രണമാണ് കസാഖ്-കിർഗിസ്-തുർക്ക്മെൻ വംശജർക്കു പിന്നിൽ. 

ഇതിൽ കസാഖ്, കിർഗിസ്, തുർക്ക്മെൻ വംശജർ പ്രധാനമായും നാടോടികളാണ്. മറ്റുള്ളവർ, നദീതടങ്ങളിലും മരുപ്പച്ചകളിലും സ്ഥിരതാമസമാക്കിയവരാണ്. നാടോടികൾ‌കാലി മേയ്ക്കുകയും സ്ഥിരതാമസക്കാർ കൃഷിക്കാരാണ്. പൊതുവേ‌നിരക്ഷരരായ ഇവർ കല്ലോ ചുടുകട്ടയോ കൊണ്ടുണ്ടാക്കിയ ഒറ്റനിലവീടൂകളിൽ ചെറിയ സമൂഹമായാണ് വസിക്കുന്നത്. ഏതാണ്ടെല്ലാവരും ഇസ്ലാം മതവിശ്വാസികളുമാണ്.



</doc>
<doc id="138186" url="https://ml.wikipedia.org/wiki?curid=138186" title="അലക്സ് ഫെർഗൂസൺ">
അലക്സ് ഫെർഗൂസൺ

സർ അലക്സ്, ഫെർഗി എന്നീ പേരുകളിൽ അറിയപ്പെടുന്ന സർ അലക്സാണ്ടർ ചാപ്മാൻ "അലക്സ്" ഫെർഗൂസൺ മുൻ സ്കോട്ടിഷ് ഫുട്ബോൾ താരവും ഇംഗ്ലീഷ് ക്ലബ്ബായ മാഞ്ചസ്റ്റർ യുണൈറ്റഡിന്റെ നിലവിലെ മാനേജറുമാണ്.

സ്കോട്ട്‌ലന്റിലെ ഈസ്റ്റ് സ്റ്റിർളിങ്ഷയറും സെന്റ് മിറനുമാണ് ഇദ്ദേഹം ആദ്യകാലത്ത് കൈകാര്യം ചെയ്ത് ക്ലബ്ബുകൾ. അതിനുശേഷം എട്ട് വർഷക്കാലം അബർഡീൻ ക്ലബ്ബിന്റെ മാനേജറായി പ്രവർത്തിക്കുക്കയും കാര്യമായ നേട്ടങ്ങളുണ്ടാക്കുകയും ചെയ്തു. ജോക്ക് സ്റ്റീനിന്റെ മരണത്തേത്തുടർന്ന് ചുരുങ്ങിയ സമയത്തേക്ക് സ്കോട്ട്‌ലന്റ് ദേശീയ ടീമിന്റെ പരിശീലകനായി. 

1986 നവംബറിൽ മാഞ്ചസ്റ്റർ യുണൈറ്റഡിന്റെ മാനേജറായി സ്ഥാനമേറ്റു. 24 വർഷമായി ആ സ്ഥാനത്ത് തുടരുന്ന ഇദ്ദേഹം 2010 ഡിസംബർ 19-ന് സർ മാറ്റ് ബുസ്ബിയെ മറികടന്ന് ക്ലബ്ബിന്റെ ചരിത്രത്തിൽ ഏറ്റവുമധികം കാലം മാനേജറായ വ്യക്തി എന്ന പദവി സ്വന്തമാക്കി. ഈ കാലയളവിൽ പല പുരസ്കാരങ്ങളും ഇദ്ദേഹം നേടി. ബ്രിട്ടിഷ് ഫുട്ബോൾ ചരിത്രത്തിൽ ഏറ്റവുമധികം തവണ "മാനേജർ ഓഫ് ദ ഇയർ" പുരസ്കാരം നേടിയതും ഇതിലുൾപ്പെടുന്നു. 11 പ്രീമിയർ ലീഗ്, 5 എഫ്.എ. കപ്പ്, 4 ലീഗ് കപ്പ്, 2 ചാമ്പ്യൻസ് ലീഗ് എന്നിവ അലക്സ് ഫെർഗൂസന്റെ നേതൃത്വത്തിൽ മാഞ്ചസ്റ്റർ യുണൈറ്റഡ് നേടി.

ഫുട്ബോളിനു നൽകിയ സംഭാവനകളെ മാനിച്ച് 1999-ൽ രാജ്യം ഇദ്ദേഹത്തെ നൈറ്റ് പദവി നൽകി ആദരിച്ചു. "ഫ്രീഡം ഓഫ് സിറ്റി ഓഫ് അബർഡീൻ" പദവിയും ഇദ്ദേഹത്തിന് ലഭിച്ചിട്ടുണ്ട്.


</doc>
<doc id="138190" url="https://ml.wikipedia.org/wiki?curid=138190" title="മൂക്കില്ലാരാജ്യത്ത്">
മൂക്കില്ലാരാജ്യത്ത്

അശോകൻ, താഹ എന്നിവരുടെ സംവിധാനത്തിൽ മുകേഷ്, തിലകൻ, ജഗതി ശ്രീകുമാർ, സിദ്ദിഖ്, വിനയ പ്രസാദ്, സുചിത്ര എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മൂക്കില്ലാ രാജ്യത്ത്. രോഹിണി ആർട്ട്സിന്റെ ബാനറിൽ നിർമ്മിച്ച ഈ ചിത്രം വിതരണം ചെയ്തത് രോഹിണി ആർട്ട്സ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ബി. ജയചന്ദ്രൻ ആണ്.

കൈതപ്രം ദാമോദരൻ നമ്പൂതിരി, പൂവച്ചൽ ഖാദർ, കൂത്താട്ടുകുളം ശശി എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ രഞ്ജിനി വിപണനം ചെയ്തിരിക്കുന്നു. 



</doc>
<doc id="138237" url="https://ml.wikipedia.org/wiki?curid=138237" title="യേശുവിന്റെ ഉയിർത്തെഴുന്നേൽപ്പ്">
യേശുവിന്റെ ഉയിർത്തെഴുന്നേൽപ്പ്

ക്രൂശിൽ മരിച്ച് കല്ലറയിൽ അടക്കപ്പെട്ട യേശുക്രിസ്തുവിന്റെ ശരീരം മൂന്നാം നാൾ ഉയിർത്തെഴുന്നേറ്റതായി ക്രൈസ്തവർ വിശ്വസിക്കുന്നു. ബൈബിൾ പുതിയനിയമത്തിൽ ഉയിർത്തെഴുന്നേൽപ്പിനെപ്പറ്റി വ്യക്തമായി സൂചിപ്പിക്കുന്നു. ഉയിർത്തെഴുന്നേൽപ്പ്, പുനരുത്ഥാനം എന്നീ പദങ്ങളാണ് ഇക്കാര്യത്തെ സൂചിപ്പിക്കുവാൻ ബൈബിളിൽ ഉപയോഗിച്ചിരിക്കുന്നത്. ക്രൈസ്തവ വിശ്വാസത്തിന്റെയും ദൈവശാസ്ത്രത്തിന്റെയും അസ്ഥിവാരമാണ് യേശുക്രിസ്തുവിന്റെ ഉയിർത്തെഴുന്നേൽപ്പ്. ഉയിർത്തെഴുന്നേൽപ്പും അതിനു നാൽപത് ദിവസങ്ങൾക്കുശേഷം നടന്ന സ്വർഗ്ഗാരോഹണവും രണ്ട് വ്യത്യസ്ത സംഭവങ്ങൾ ആണ്. 
അവൻ കഷ്ടം അനുഭവിച്ചശേഷം നാല്പതു നാളോളം അവർക്കു പ്രത്യക്ഷനായി ദൈവരാജ്യം സംബന്ധിച്ച കാര്യങ്ങൾ പറഞ്ഞുകൊണ്ടു താൻ ജീവിച്ചിരിക്കുന്നു എന്നു അനേകം ദൃഷ്ടാന്തങ്ങളാൽ അവർക്കു കാണിച്ചു കൊടുത്തു. 

യേശുക്രിസ്തുവിന്റെ ജനനവും ശുശ്രൂഷകളും മുൻകൂട്ടി പ്രവചിച്ചിരുന്നതുപോലെ തന്റെ കഷ്ടാനുഭവങ്ങളെയും ക്രൂശുമരണത്തെയും ഉയിർത്തെഴുന്നേല്പിനെയും പഴയനിയമ പ്രവാചകൻമാർ ദീർഘദർശനം നടത്തിയിരുന്നെന്ന് ക്രിസ്ത്യാനികൾ വിശ്വസിക്കുന്നു.

ആദ്യനൂറ്റാണ്ടുകളിൽ തന്നെ അക്രൈസ്തവരായ ചരിത്രകാരൻമാരാൽ രേഖപ്പെടുത്തപ്പെട്ട ഗ്രന്ഥങ്ങളിലും യേശുക്രിസ്തുവിന്റെ ഉയിർത്തെഴുന്നേല്പിനെ പരാമർശിക്കുന്ന എഴുത്തുകൾ ഉണ്ട്. യെഹൂദ ചരിത്രകാരൻമാരിൽ ഏറ്റവും പ്രധാനി ഫ്ലാവിയോസ്‌ ജൊസീഫസ്‌ ആയിരുന്നു. തന്റെ "Antiquities" എന്ന യെഹൂദ ചരിത്രത്തിൽ യാക്കോബിനേപ്പറ്റി പരാമർശിക്കുമ്പോൾ, യാക്കോബ്‌ "ക്രിസ്തു എന്ന്‌ വിളിക്കപ്പെട്ടിരുന്ന യേശുവിന്റ്‌ സഹോദരൻ" എന്നാണ്‌ എഴുതിയിരിക്കുന്നത്‌. ആ പുസ്തകത്തിലെ 18 ന്റെ മൂന്നാം വാക്യം വിവാദകരമാണ്‌. അതിപ്രകാരമാണ്‌. "ഇക്കാലത്ത്‌, മനുഷ്യൻ എന്നവനെ വിശേഷിപ്പിക്കുന്നത്‌ ന്യായമെങ്കിൽ, യേശു എന്ന ബുദ്ധിമാനായ ഒരു മനുഷ്യൻ ജീവിച്ചിരുന്നു. അവൻ അത്ഭുതങ്ങൾ ചെയ്തിരുന്നു... താൻ ക്രിസ്തുവായിരുന്നു... പ്രവാചകൻമാർ പറഞ്ഞിരുന്നതുപോലെ അവൻ മരണശേഷം മൂന്നാം നാൾ ഉയിർത്തെഴുന്നേറ്റ്‌ പലർക്കും പ്രത്യക്ഷപ്പെട്ടു; അവനെപ്പറ്റി മറ്റു പതിനായിരം അത്ഭുതങ്ങൾ വേറേയും പറയാനുണ്ട്‌". കൂടാതെ ആദ്യനൂറ്റാണ്ടിലെ സഭാപിതാക്കൻമാരുടെ എഴുത്തുകളിലും ഉയിർത്തെഴുന്നേല്പിനെ പരാമർശിക്കുന്നു.

പഴയനിയമപ്രകാരം പാപപരിഹാരത്തിന് മൃഗയാഗമായിരുന്നു ദൈവം വ്യവസ്ഥ ചെയ്തിരുന്നത്, ഓരോ പ്രാവശ്യം പാപം ചെയ്യുമ്പോഴും യാഗം അർപ്പിക്കേണ്ടതായുണ്ടായിരുന്നു. എന്നാൽ യേശുക്രിസ്തുവിലൂടെ സ്ഥാപിതമായ പുതിയനിയമം (ഉടമ്പടി) പ്രകാരം പാപരഹിതനായ യേശു മാനവരാശിക്കുവേണ്ടി നിത്യമായ യാഗമായി അർപ്പിക്കപ്പെട്ടു. അത് നിത്യയാഗമായിരിക്കുവാൻ കാരണം, മരണത്തെ ജയിച്ച യേശുക്രിസ്തു മൂന്നാം നാൾ ഉയിർത്തെഴുന്നേറ്റു എന്നതാണ്. ക്രൈസ്തവ വീക്ഷണ പ്രകാരം, പാപക്ഷമ പ്രാപിക്കുന്നതിന്റെ അടിസ്ഥാനം എന്നുള്ളതും ഉയിർത്തെഴുന്നേറ്റ യേശുക്രിസ്തുവിൽ വിശ്വസിക്കുക എന്നതാണ്. ""യേശുവിനെ കർത്താവ് എന്ന് വായ്കൊണ്ട് ഏറ്റുപറയുകയും ദൈവം അവനെ മരിച്ചവരിൽ നിന്ന് ഉയിർത്തെഴുന്നേപ്പിച്ചു എന്ന് ഹൃദയം കൊണ്ട് വിശ്വസിക്കുകയും ചെയ്താൽ നീ രക്ഷിക്കപ്പെടും (പാപമോചനം നേടി രക്ഷപ്രാപിക്കും)"" യേശുക്രിസ്തു മരണത്തെ ജയിച്ച് ഉയിർത്തെഴുന്നേറ്റതുപോലെ തന്നിൽ വിശ്വസിക്കുന്നവരും ഉയിർത്തെഴുന്നേറ്റ് നിത്യജീവൻ പ്രാപിക്കും എന്നതും ദൈവശാസ്ത്രത്തിന്റെ അടിസ്ഥാന ഉപദേശമാണ്. യേശുക്രിസ്തു ഉയിർത്തഴുന്നേറ്റിട്ടില്ലെങ്കിൽ തന്റെ പ്രസംഗം വ്യർത്ഥമത്രേ എന്ന് പൌലോസ് അപ്പോസ്തലൻ വാദിക്കുന്നു. 

യേശുക്രിസ്തു ഒരു യഹൂദനായിരുന്നു, എന്നാൽ ഒന്നാം നൂറ്റാണ്ടിൽ തന്നെ യഹൂദവിശ്വാസവും ക്രിസ്തീയ വിശ്വാസവും തമ്മിൽ വേർപിരിഞ്ഞു. ഒരു യഹൂദ വീക്ഷണപ്രകാരം യേശുവിന്റെ ശരീരം അടക്കപ്പെട്ട രാത്രിയിൽ തന്നെ കല്ലറയിൽ നിന്നും മാറ്റപ്പെട്ടു എന്നാണ്. ചില ക്രൈസ്തവ തർക്കശാസ്ത്രജ്ഞർ ഈ അഭിപ്രായം യേശുവിനെ ക്രൂശിച്ച കല്ലറ ശൂന്യമായിരുന്നു എന്നതിന്റെ പരോക്ഷമായ സമ്മതമാണെന്ന് വാദിക്കുന്നു. 

യേശുക്രിസ്തുവിന്റെ ക്രൂശീകരണത്തിനും ഏകശേഷം 700 വർഷങ്ങൾക്കുശേഷം രേഖപ്പെടുത്തപ്പെട്ട ഖുർആനിലെ പരാമർശപ്രകാരം യേശുക്രിസ്തു ക്രൂശിൽ മരിച്ചിട്ടില്ലെന്നും, യേശു മരിച്ചതായി അവിടെയുണ്ടായിരുന്നവർക്ക് തോന്നിയതാണെന്നും അല്ലാഹു യേശുവിനെ വിടുവിച്ചു എന്നുമുള്ള ആശയമാണ് ലഭിക്കുന്നത്. എന്നാൽ ഈ പരാമർശത്തെ വ്യാഖ്യാനിക്കുന്ന ഇസ്ളാമിക പണ്ഡിതൻമാർ തമ്മിൽ അഭിപ്രായ ഐക്യമില്ല. യേശുവിന് പകരം തന്റെ ശിക്ഷ്യൻമാരിൽ ഒരാളാണ് ക്രൂശിൽ കൊല്ലപ്പെട്ടത് എന്ന് ചില പണ്ഡിതൻമാർ അഭിപ്രായപ്പെടുന്നു; അത് യേശുവിനെ ഒറ്റിക്കൊടുത്ത ഇസ്ക്കരിയാത്ത് യൂദയാണെന്നും അവർ വാദിക്കുന്നു. എന്നാൽ മറ്റൊരു വീക്ഷണം അനുസരിച്ച് യേശുക്രിസ്തു ക്രൂശിൽവെച്ച് മരിച്ചിരുന്നില്ലെന്നും കല്ലറയിൽ നിന്നും താൻ രക്ഷപ്പെട്ടെന്നും അഭിപ്രായപ്പെടുന്നവരും ഉണ്ട്. കൂടാതെ, യേശുക്രിസ്തു പിന്നീട് ഇന്ത്യയിൽ എത്തിയെന്നും, കാശ്മീരിൽ വെച്ച് മരണമടഞ്ഞെന്നും മറ്റൊരു ന്യൂനപക്ഷ വിഭാഗമായ അഹമ്മദീയർ വിശ്വസിക്കുന്നു.

യേശുക്രിസ്തു ഉയിർത്തെഴുന്നേറ്റു എന്നു പറയുന്നത്‌ സത്യമാണോ? (മുഖ്യധാരാ ക്രൈസ്തവ വീക്ഷണം)


</doc>
<doc id="138239" url="https://ml.wikipedia.org/wiki?curid=138239" title="ഉജ്ജയിൻ">
ഉജ്ജയിൻ

മദ്ധ്യപ്രദേശിൽ ക്ഷിപ്രാനദിയുടെ തീരത്തുള്ള ഒരു പുരാതന നഗരമാണ് ഉജ്ജയിൻ. ഉജ്ജയിൻ ജില്ലയുടെ ആസ്ഥാനം കൂടിയാണിത്.

പണ്ട് ഉജ്ജയിനി എന്ന പേരിൽ അറിയപ്പെട്ടിരുന്നു. അവന്തി രാജ്യത്തിന്റെ തലസ്ഥാനം എന്ന് മഹാഭാരതത്തിലും ഈ നഗരം പരാമർശിക്കപ്പെട്ടിട്ടുണ്ട്. ഹിന്ദുക്കളുടെ ഏഴ് പുണ്യനഗരങ്ങളിലൊന്നാണ് ഇത്. 12 വർഷത്തിലൊരിക്കൽ ഇവിടെ കുംഭമേള നടക്കാറുണ്ട്. മഹാകാലേശ്വർ ജ്യോതിർലിംഗം ഇവിടെ സ്ഥിതി ചെയ്യുന്നു. ശ്രീകൃഷ്ണൻ, ബലരാമൻ, സുദാമാവ്(കുചേലൻ) എന്നിവർ ഗുരുകുലവിദ്യാഭ്യാസം നടത്തിയ സാന്ദീപനി മഹർഷിയുടെ ആശ്രമം ഈ നഗരത്തിനടുത്തായിരുന്നുവെന്ന് വിശ്വസിക്കപ്പെടുന്നു. ഭാരതീയ ഭൂമിശാസ്ത്രപ്രകാരമുള്ള 0° രേഖാംശം ഈ നഗരത്തിലൂടെയാണ്. 

ബുദ്ധകാലഘട്ടത്തിലെ രേഖകളിലും ഈ നഗരം അവന്തി രാജ്യത്തിന്റെ തലസ്ഥാനം എന്ന നിലയിൽ പരാമർശിക്കപ്പെട്ടിരുന്നു. ക്രിസ്തുവിനു് മുമ്പ് നാലാം നൂറ്റാണ്ട് മുതൽക്കുതന്നെ പ്രഥമ രേഘാംശമായും അറിയപ്പെട്ടിരുന്നു. മൗര്യസാമ്രാജ്യത്തിന്റെ ഭാഗമായിരുന്നപ്പോൾ, പിൽക്കാലത്ത് ചക്രവർത്തിയായ അശോകരാജകുമാരൻ ഈ പ്രവിശ്യയിലെ കലാപം അടിച്ചമർത്തുന്നതിനായി നിയോഗിക്കപ്പെടുകയും, ഉജ്ജയിനിയിൽ താമസിക്കുകയും ചെയ്തിട്ടുണ്ട്.

മൗര്യകാലഘട്ടത്തിനു ശേഷം ശുംഗരും ശതവാഹനരും തുടർച്ചയായി ഭരിച്ചു. പിന്നീട് രണ്ടാം നൂറ്റാണ്ട് മുതൽ നാലാം നൂറ്റാണ്ട് വരെ റോർ എന്ന നാടോടി ഗോത്രങ്ങൾ ഈ നഗരം ഭരിച്ചു. ഗുപ്ത സാമ്രാജ്യത്തിന്റെ വരവോടെ ഉജ്ജയിനിയുടെ പ്രാമുഖ്യം വർദ്ധിച്ചു. ചന്ദ്രഗുപ്തൻ രണ്ടാമന്റെ(വിക്രമാദിത്യൻ) തലസ്ഥാനം ഉജ്ജയിനിയായിരുന്നു. നിരവധി ഐതിഹ്യങ്ങളിലെ വീരനായകനായിരുന്ന വിക്രമാദിത്യനുമായി ബന്ധപ്പെട്ട സ്ഥലങ്ങൾ ഇന്നും ഉജ്ജയിനിൽ സഞ്ചാരികളെ ആകർഷിക്കുന്നു. ഇദ്ദേഹത്തിന്റെ സദസ്സിലെ നവരത്നങ്ങൾ എന്നറിയപ്പെട്ടിരുന്ന പണ്ഡിതരുടെ കാലത്ത് ഉജ്ജയിനി സാഹിത്യം, ഗണിതശാസ്ത്രം, ജ്യോതിശാസ്ത്രം എന്നിവയുടെ കേന്ദ്രമായി മാറി.

1235-ൽ ഇൽത്തുമിഷ് ഈ നഗരം കീഴടക്കി. മുഗൾകാലഘട്ടത്തിൽ, അക്ബറിനു കീഴിൽ ഉജ്ജയിനി മാൾവയുടെ തലസ്ഥാനമായി.

പതിനെട്ടാം നൂറ്റാണ്ടിൽ മറാഠാ സാമ്രാജ്യത്തിന്റെ കാലത്ത് ഉജ്ജയിനി സിന്ധ്യായുടെ കീഴിലായി. പിന്നീട് 1947 വരെ ഗ്വാളിയോറിന്റെ ഭാഗമായിരുന്നു. സ്വാതന്ത്യലബ്ധിയോടെ ഗ്വാളിയോർ ഇന്ത്യൻ യൂണിയനിൽ ലയിച്ചപ്പോൾ ഉജ്ജയിൻ മദ്ധ്യഭാരത് സംസ്ഥാനത്തിന്റെ ഭാഗമായി. 1956-ൽ മദ്ധ്യഭാരത് മധ്യപ്രദേശിൽ ലയിച്ചു.

ഉജ്ജയിനിയുടെ പഴക്കവും പ്രശസ്തിയും മൂലം നിരവധി പേരുകളിൽ ഈ നഗരം അറിയപ്പെടുന്നു.


കൂടാതെ ഗ്രീക്ക് ഭാഷയിൽ ഒസീൻ എന്നും രേഖപ്പെടുത്തി കാണാം.


</doc>
<doc id="138250" url="https://ml.wikipedia.org/wiki?curid=138250" title="ചക്രവർത്തി പെൻ‌ഗ്വിൻ">
ചക്രവർത്തി പെൻ‌ഗ്വിൻ

ഇപ്പോൾ ഭൂമിയിൽ ജീവിച്ചിരിക്കുന്നതിൽ വച്ചേറ്റവും വലിപ്പമുള്ളതും പൊക്കം കൂടിയതുമായ പെൻ‌ഗ്വിനാണ് ചക്രവർത്തി പെൻ‌ഗ്വിൻ (ഇംഗ്ലീഷ്:Emperor Penguin). അന്റാർട്ടിക്കയിലാണ് ഈ പെഗ്വിനുകളേ കാണപ്പെടുന്നത്. ആൺപെൺ പെൻ‌ഗ്വിനുകളുടെ തൊങ്ങലിന് ഒരേവലിപ്പമാണ്. ഇവയ്ക്ക് ഏകദേശം 122 സെ.മി. പൊക്കവും 22 മുതൽ 45 കിലോഗ്രാം വരെ തൂക്കവും വയ്കാറുണ്ട്. ഇവയുടെ പിൻഭാഗത്തിനും തലയ്ക്കും കറുപ്പ് നിറവും വയർ വെള്ള നിറത്തിലും കഴുത്തിനു താഴെ മങ്ങിയ നിറവുമാണ്. മറ്റു പെൻ‌ഗ്വിനുകളേപ്പോലെ ഇവയ്ക്കും പറക്കാനുള്ള കഴിവില്ല.

പ്രധാന ഭക്ഷണം മത്സ്യങ്ങളാണെങ്കിൽ കൂടിയും ക്രില്ലുപൊലെയുള്ള കൊഞ്ച് വർഗ്ഗത്തിലെപ്പെട്ട ജീവികളേയും ഇവ ആഹാരമാക്കാറുണ്ട്. ജലോപരിതലത്തിൽ നിന്നും 535 മീറ്റർ വരെ താഴ്ചയിൽ പോയി ഭക്ഷണം ശേഖരിക്കുന്ന ഇവയ്ക്ക് 18 മിനിട്ട് വരെ വെള്ളത്തിനടിയിൽ കഴിച്ചുകൂട്ടാനും കഴിയും. രക്തത്തിലെ ഹീമോഗ്ലൊബിന്റെ പ്രത്യേക പ്രവർത്തനം മൂലം, ഓക്സിജന്റെ ആവശ്യകത നിയന്ത്രിക്കുന്നു. കട്ടികൂടിയ എല്ലുകൾ വെള്ളത്തിനടിയിലെ ഉയർന്ന സമ്മർദ്ദം താങ്ങാൻ കഴിവുള്ളവയാണ്, വെള്ളത്തിനടിയിലായിരിക്കുമ്പോൾ ചയാപചയ പ്രവർത്തങ്ങൾ കുറച്ചും അത്യാവശ്യമില്ലാത്ത ഇന്ദിയപ്രവർത്തനങ്ങൾ നിയന്ത്രിക്കുകയും വഴി ഓക്സിജന്റെ ഉപയോഗം കുറയ്ക്കുന്നു.

അന്റാർട്ടിക് ശൈത്യകാലത്ത് ഇണചേരാറൂള്ള ഏക പെൻഗ്വിനുകൾ ചക്രവർത്തി പെൻഗ്വിനുകളാണ്. ഇണചേരാൻ വേണ്ടിയുള്ള ഇവയുടെ ദേശാടാനം വളരെ പ്രശസ്തമാണ്. ശൈത്യകാലത്ത് 50-120 കിലോമീറ്ററുകളോളം ദേശാടനം നടത്തുന്ന ഇവയുടെ കോളനികളിൽ ആയിരത്തിൽ പരം പക്ഷികളുണ്ടാകും. പെൺ പക്ഷികൾ ഒരു മുട്ട മാത്രമേ ഇടാറുള്ളു, മുട്ടകൾ അടവച്ച് വിരിയിച്ചെടുക്കുന്നത് ആൺ കിളികളാണ്. ഐസിൽ മുട്ടയിടാൻ സാധിക്കുന്ന ഏക പക്ഷിയിനം ചക്രവർത്തി പെൻ‌ഗ്വിനുകളാണ്. കോളനിയിൽ കുട്ടികളുടെ സരക്ഷണകാര്യത്തിൽ ആൺപെൺകിളികൾ ഒരുപോലെ ശ്രദ്ധാലുക്കളാണ്. സ്വതന്ത്രമായി ജീവിക്കുന്ന പെൻഗ്വിനുകളുടെ ശരാശരി ആയുസ്സ് 20 വർഷമാണ്, എന്നാൽ 50 വയസ്സുവരെ ജീവിച്ചിരുന്നവയെപ്പറ്റിയുള്ള നിരീക്ഷണങ്ങളും ലഭ്യമാണ്.



</doc>
<doc id="138251" url="https://ml.wikipedia.org/wiki?curid=138251" title="ബുഖാറ">
ബുഖാറ

ഉസ്ബെകിസ്താനിലെ വലിപ്പമേറിയ അഞ്ചാമത്തെ നഗരമാണ് ബുഖാറ (; ; ). ബുഖാറ പ്രവിശ്യയുടെ തലസ്ഥാനമായ ഇവിടത്തെ ജനസംഖ്യ 2,63,400 ആണ് (2009-ലെ കാനേഷുമാരി പ്രകാരം). കുറഞ്ഞത് 5 സഹസ്രാബ്ദക്കാലത്തിന്റെയെങ്കിലും ജനവാസചരിത്രം ബുഖാറ മേഖലക്കുണ്ട്. ഏതാണ്ട് രണ്ടര സഹസ്രാബ്ദക്കാലം മുൻപുതന്നെ ഇവിടത്തെ നഗരവും സ്ഥാപിക്കപ്പെട്ടിരുന്നു. ചരിത്രപ്രസിദ്ധമായ പട്ടുപാതയിൽ സ്ഥിതി ചെയ്തിരുന്ന ഈ നഗരം, വ്യാപാരത്തിന്റേയും പാണ്ഡിത്യത്തിന്റേയും സംസ്കാരത്തിന്റേയും മതത്തിന്റേയും കേന്ദ്രമായിരുന്നു. നിരവധി പള്ളികളും, മദ്രസകളൂം അടങ്ങിയ ബുഖാറയിലെ ചരിത്രകേന്ദ്രം, യുനെസ്കോയുടെ ലോക പൈതൃകസ്ഥാനങ്ങളുടെ പട്ടികയിൽ ഉൾപ്പെടുത്തിയിട്ടുണ്ട്. ബുഖാറയിലെ ഭൂരിപക്ഷം ജനങ്ങളും താജിക് വംശജരാണ് പക്ഷേ കാലങ്ങളായി യഹൂദരടക്കമുള്ള മറ്റു ന്യൂനപക്ഷവിഭാഗങ്ങളുടെ സാന്നിദ്ധ്യവും ഇവിടെയുണ്ട്.
ഏഴാം നൂറ്റാണ്ടിൽ മദ്ധ്യേഷ്യയിൽ അറബികളും ഇസ്ലാം മതവും എത്തിയതോടെ ബുഖാറ ശരീഫ് എന്നും അറിയപ്പെട്ട ബുഖാറ, ഇസ്ലാമികപഠനത്തിന്റെ കേന്ദ്രസ്ഥാനമായി പരിണമിച്ചു. മുൻപ് പേർഷ്യക്കാരുടെ ഭരണകാലത്ത് ബുഖാറ, സൊറോസ്ട്രിയൻ മതത്തിന്റെ കേന്ദ്രമായിരുന്നു. ജ്യോതിശാസ്ത്രം, ഭൗതികശാസ്ത്രം, രസതന്ത്രം, തത്ത്വചിന്ത, സാഹിത്യം, സംഗീതം തുടങ്ങിയ വിഷയങ്ങളിൽ ഇവിടത്തെ പണ്ഡീതർ ബാഗ്ദാദിലേയും ഷിറാസിലേയും സമശീർഷരുമായി മൽസരിച്ചു.

പത്താം നൂറ്റാണ്ടിന്റെ അവസാനം വരെ നിലനിന്ന സമാനി സാമ്രാജ്യത്തിന്റെ തലസ്ഥാനമായിരുന്നു ബുഖാറ. സൂര്യൻ ബുഖാറയിൽ പ്രകാശം പരത്തുന്നില്ല, മറീച്ച് ബുഖാറയാണ്‌സൂര്യനു മേൽ പ്രകാശം പരത്തുന്നത് എന്നാണ് ബുഖാറയെക്കുറീച്ച് പ്രശസ്തമായ ഒരു ചൊല്ല്. പേർഷ്യൻ കവിയായിരുന്ന അബുൾ കാസിം മൻസൂർ എന്ന ഫിർദോസിയും (940-1020) ഭൗതികശാസ്ത്രജ്ഞനും തത്ത്വചിന്തകനുമായിരുന്ന അബു അലി ഇബ്നു സീനയും (980-1037) (അവിസെന്ന) സമാനി കാലത്ത് ബുഖാറയിൽ ജീവിച്ചിരുന്ന പ്രമുഖരാണ്.


</doc>
<doc id="138260" url="https://ml.wikipedia.org/wiki?curid=138260" title="കാഞ്ഞൂർ പള്ളി">
കാഞ്ഞൂർ പള്ളി

കേരളത്തിലെ കാലടിയ്ക്കു സമീപം സ്ഥിതി ചെയ്യുന്ന ചരിത്ര പ്രസിദ്ധമായ ഒരു ക്രിസ്ത്യൻ ദേവാലയമാണ് കാഞ്ഞൂർ സെന്റ് മേരീസ് പള്ളി. വിശുദ്ധ സെബസ്ത്യാനോസിന്റെ തിരുനാളിനാൽ കാഞ്ഞൂർ പള്ളി പ്രശസ്തമാണ്. പുരാതനമായ പല കാഴ്ചകൾ കൊണ്ടും ഇവിടം സമ്പന്നമാണ്. ചരിത്ര രേഖകൾ പ്രകാരം ഏ.ഡി 1001 - ൽ സ്ഥാപിതമായതാണ് ഈ ദേവാലയം . തുടർന്ന് പല കാലഘട്ടങ്ങളിലും പള്ളി പുതുക്കി പണിതിട്ടുണ്ട്. 
എറണാകുളം അങ്കമാലി അതിരൂപതയുടെ കീഴിലാണ് കാഞ്ഞൂർ പള്ളി സ്ഥിതി ചെയ്യുന്നത്.
ഏ.ഡി 1001 - ൽ സ്ഥാപിതമായ പള്ളിയിലെ വിശുദ്ധ സെബസ്ത്യാനോസിന്റെ രൂപം ഇറ്റലിയിൽ നിന്നും പോർട്ടുഗീസുകാർ കൊണ്ടു വന്ന് സ്ഥാപിച്ചതാണ്. പള്ളിയിലെ അസാമാന്യ വലിപ്പമുള്ള മണി 16-ആം നൂറ്റാണ്ടിൽ ഫ്രാൻസിൽ നിന്നും കൊണ്ടു വന്നതാണെന്നു വിശ്വസിക്കുന്നു. പള്ളിയുടെ ഭിത്തിയിൽ സ്ഥാപിച്ചിട്ടുള്ള ഇരുപതോളം കല്ലുകളിൽ പഴയ മലയാള ഭാക്ഷാ ലിഖിതങ്ങളും വട്ടെഴുത്തു ലിഖിതങ്ങളും ആലേഖനം ചെയ്തിട്ടുണ്ട്. ഈ കല്ലുകൾ പതിനാറ്, പതിനേഴ് നൂറ്റാണ്ടുകളിൽ സ്ഥാപിച്ചവയാണെന്ന് കരുതി പോരുന്നു. പള്ളിയിലെ ചുമർ ചിത്രങ്ങൾ പുതിയ ചായങ്ങളാൽ പുതുക്കിയവയാണെങ്കിലും അവ വളരെ പഴക്കം ഏറിയവയാണ്. പള്ളി ഭിത്തിയോട് ചേർന്ന് സ്ഥാപിച്ചിട്ടുള്ള പുഷ്പാകൃതിയിലുള്ള മണ്ഡപം പഴയകാലത്തെ പ്രസംഗമണ്ഡപമാണ്. ഇത്തരത്തിലുള്ള പ്രസംഗമണ്ഡപങ്ങൾ ഇന്ന് അത്യപൂർവം പള്ളികളിൽ മാത്രമാണുള്ളത്. ഇവിടുത്തെ മാമ്മോദീസാ തൊട്ടിൽ ഭീമാകാരമായ കരിങ്കല്ലിൽ നിർമ്മിച്ചതാണ്. ഇവിടുത്തെ ആനവിളക്കിലെ എണ്ണ ഒരു ദിവ്യ ഔഷധമായി ഭക്തർ ഉപയോഗിക്കുന്നു. ഈ ആനവിളക്ക് കൊച്ചിരാജാവായിരുന്ന ശക്തൻ തമ്പുരാൻ പള്ളിയ്ക്ക് സമ്മാനിച്ചതാണ്.

വിശുദ്ധ സെബസ്ത്യാനോസിന്റെ നെഞ്ചിലേക്ക് എയ്തു വിട്ട അമ്പുകളുടെ സ്മരണക്കായി തിരുനാൾ ദിവസം അമ്പെഴുന്നള്ളിക്കൽ ഒരു പ്രധാന നേർച്ചയായി നടത്തുന്നു.

എറണാകുളം ജില്ലയിലെ കാലടി - അങ്കമാലി വഴിയിൽ നിന്നും 3 കിലോമീറ്റർ ദൂരം.

കാഞ്ഞൂർ പള്ളിയുടെ വെബ്‌സൈറ്റ്


</doc>
<doc id="138262" url="https://ml.wikipedia.org/wiki?curid=138262" title="പൊന്നാനി താലൂക്ക്">
പൊന്നാനി താലൂക്ക്

കേരളത്തിലെ താലൂക്കുകളിൽ ഒന്നാണ് പൊന്നാനി താലൂക്ക്. മലപ്പുറം ജില്ലയിലാണ് ഈ താലൂക്ക് സ്ഥിതി ചെയ്യുന്നത്. പൊന്നാനിയാണ് താലൂക്കിന്റെ ആസ്ഥാനം
പതിനൊന്ന് വില്ലേജുകളാണ് പൊന്നാനി താലൂക്കിന് കീഴിൽ ഉള്ളത്


</doc>
<doc id="138269" url="https://ml.wikipedia.org/wiki?curid=138269" title="ടി.എൻ. പ്രതാപൻ">
ടി.എൻ. പ്രതാപൻ

കേരളത്തിലെ തൃശൂർ ജില്ലയിൽ നിന്നുള്ള കോൺഗ്രസ്സ് (ഐ) നേതാക്കളിലൊരാളും കൊടുങ്ങല്ലൂർ മണ്ഡലത്തെ പ്രതിനിധീകരിക്കുന്ന എം.എൽ.എ-യുമാണ് ടി.എൻ. പ്രതാപൻ (ജനനം: 1960 മേയ് 12) .
തൃശൂർ ജില്ലയിലെ തളിക്കുളത്തെ ഒരു സാധാരണ കുടുംബത്തിൽ തോട്ടുങ്ങൽ നാരായണന്റെയും കാളിക്കുട്ടിയുടേയും മകനായി ജനനം. തളിക്കുളം ഗവ. വൊക്കേഷണൽ ഹയർ സെക്കണ്ടറി സ്‌കൂൾ, നാട്ടിക ശ്രീനാരായണ കോളേജ്‌ എന്നിവിടങ്ങളിൽ നിന്നായി വിദ്യാഭ്യാസം പൂർത്തീകരിച്ചു. സ്‌കൂൾ വിദ്യാർത്ഥിയായിരിക്കെ കെ.എസ്.യു.വിലൂടെ രാഷ്ട്രീയ രംഗത്തെത്തി.


ഇപ്പോൾ ത്രിശ്ശൂർ ജില്ല ഡി സി സി പ്രസിഡന്റ്



</doc>
<doc id="138270" url="https://ml.wikipedia.org/wiki?curid=138270" title="ചെങ്കള ഗ്രാമപഞ്ചായത്ത്">
ചെങ്കള ഗ്രാമപഞ്ചായത്ത്

കാസർഗോഡ് ജില്ലയിലെ കാസർഗോഡ് താലൂക്കിൽ കാസർഗോഡ് ബ്ളോക്കിൽ ചെങ്കള, മുട്ടത്തൊടി, പാടി, നെക്രാജെ എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 53.79 ചതുരശ്ര കിലോമീറ്റർ വിസ്തീർണ്ണമുള്ള ചെങ്കള ഗ്രാമ പഞ്ചായത്ത്.ഇവിടെയുള്ള മിക്ക ആൾക്കരും കർഷകരാണ്. NH 17 റോഡാണു ഇതിലെ കടന്നു പൊകുന്ന പ്രധാന പാത. കവുങ്ങ്, തെങ്ങ്, കുരുമുളക്,നെല്ല്, വാഴ തുടങ്ങിയവയായിരുന്നു പ്രധാന വിളകൾ. ഇപ്പോൾ നെല്ല് കുറഞ്ഞു വന്നു, കൂടാതെ റബ്ബർ കൃഷി വ്യാപകമായി വരികയാണു ഇവിടെ.
1 കല്ലക്കട്ട, 2 അടുക്കം, 3 നെല്ലിക്കട്ട, 4 പിലാക്കട്ട, 5 നാരന്വാടി, 6 അർളടുക്ക, 7 ബാലടുക്ക,8 എടനീർ 
9 പാടി, 10 ആലംപാടി, 11 പടിഞ്ഞാർമൂല, 12 തൈവളപ്പ്, 13 ചെർക്കള വെസ്റ്റ്, 14 ചെർക്കള, 15 ബേർക്ക
16 പുലിക്കുണ്ട്, 17 ബേവിഞ്ച, 18 ചേരൂർ, 19 ചെങ്കള, 20 പാണലം, 21 നായന്മാർമൂല ടൗൺ, 22 സിവിൽ സ്റ്റേഷൻ,
23 എരുതുംകടവ്



</doc>
<doc id="138272" url="https://ml.wikipedia.org/wiki?curid=138272" title="ഹാരി ബെലാഫൊണ്ടെ">
ഹാരി ബെലാഫൊണ്ടെ

ഹാരോൾഡ് ജോർജ് "ഹാരി" ബെലഫൊണ്ടെ ജൂനിയർ (ജനന നാമത്തിൽ ബെലഫോണെ എന്നായിരുന്നു) അമേരിക്കയിലെ പ്രശസ്തനായ സംഗീതജ്ഞനും, പാട്ടുകാരനും, അഭിനേതാവും പൊതു പ്രവർത്തകനുമാണ്. 1927 മാർച്ച് ഒന്നാം തീയതി ന്യൂയോർക്ക് നഗരത്തിൽ ജനിച്ച ഇദ്ദേഹത്തെ അൻപതുകളിൽ കരീബിയൻ സംഗീതത്തിനെ രാജ്യാതിർത്തികൾക്കപ്പുറം പ്രശസ്തമാക്കാൻ നൽകിയ സംഭാവനകൾ കണക്കിലെടുത്ത് "കലിപ്സോ സംഗീതത്തിന്റെ രാജാവ്" (ദ കിങ് ഒഫ് കലിപ്സോ) എന്നും വിളിക്കപ്പെടുന്നു. സിവിൽ, മനുഷ്യാവകാശ കാര്യങ്ങളുടെ ആജീവനാന്ത വക്താവായിരുന്നു ഹാരി. ജോർജ്ജ് ഡബ്ല്യു ബുഷ് ഭരണത്തികൂടത്തിന്റെ നയങ്ങളെ നിശിതമായി വിമർശിച്ച ഹാരിക്ക് തന്റെ കലാജീവിതത്തിൽ തെക്കൻ അമേരിക്കൻ ഐക്യനാടുകളിൽ വർണ്ണവിവേചനം നേരിടേണ്ടി വന്നു. അക്കാരണത്താൽ 1954 മുതൽ 61 വരെ അദ്ദേഹം തെക്കൻ അമേരിക്കൻ ഐക്യനാടുകളിൽ പരിപാടികൾ അവതിരിപ്പിക്കുന്നതിൽ നിന്നു വിട്ടുനിന്നു. ബനാന ബോട്ട് സോങ്ങ്, ജമ്പ് ഇൻ ദ ലൈൻ തുടങ്ങിയ പ്രശസ്തഗാനങ്ങൾ പാടിയ ഇദ്ദേഹത്തിന് മൂന്ന് ഗ്രാമി അവാർഡുകൾ ലഭിച്ചിട്ടുണ്ട്.


</doc>
<doc id="138286" url="https://ml.wikipedia.org/wiki?curid=138286" title="ഗോൾഡ് സൂക്ക് ഗ്രാന്റ് കൊച്ചി">
ഗോൾഡ് സൂക്ക് ഗ്രാന്റ് കൊച്ചി

എറണാകളം ജില്ലയിലെ വൈറ്റിലയിൽ സ്ഥിതിചെയ്യുന്ന ഒരു ഷോപ്പിങ്മാളാണ് ഗോൾഡ്സൂക്ക് ഗ്രാന്റ്. വെറ്റില ജംഗ്ഷനുസമീപത്തായാണ് ഈ മാൾ പ്രവർത്തിക്കുന്നത്. 500,000 ചതുരശ്ര അടി കച്ചവടസ്ഥാപനങ്ങൾപ്രവർത്തിക്കാനുള്ള സ്ഥലം ഈ മാളിലുണ്ട്.

ഗോൾഡ്സൂക്ക് മാൾ ചെയിനിൽ ഉൾപ്പെടുന്ന ഒരു മാളാണിത്. ഗുർഗോൺ അടിസ്ഥാനമാക്കി പ്രവർത്തിക്കുന്ന ഐറെൻസ് ആർ ഗ്രൂപ്പാണ് ഈ ചെയിൻ നിർമ്മിച്ചിട്ടുള്ളത്. അജിത്ത് അസോസിയേറ്റ്സ് ആണ് ഈ മാൾ രൂപകൽപ്പന ചെയ്തിട്ടുള്ളത് . ഐറെൻസ് ആർ ഗ്രൂപ്പിന്റെ കേരളത്തിലെ ആദ്യത്തെ സംരംഭമാണിത്.

ഈ മാളിന്റെ ഏറ്റവും താഴത്തെനിലയിൽ ബിഗ് ബസാർ ഗ്രൂപ്പിന്റെ ഫുഡ്ബസാർ എന്ന സൂപ്പർ മാർക്കറ്റ് പ്രവർത്തിക്കുന്നു. അമീബ എന്ന ഗെയിം സെന്ററാണ് മറ്റൊരു ആകർഷണം.


</doc>
<doc id="138299" url="https://ml.wikipedia.org/wiki?curid=138299" title="അബാദ് ന്യൂക്ലിയസ് മാൾ">
അബാദ് ന്യൂക്ലിയസ് മാൾ

കൊച്ചിയിൽ സ്ഥിതിചെയ്യുന്ന ഷോപ്പിംഗ് മാളാണ് അബാദ് ന്യൂക്ലിയസ്. മരട് എന്നസ്ഥലത്താണ് ഈ മാൾ പ്രവർത്തിക്കുന്നത്. ദേശീയപാത 544 ൽ നിന്നും 1.5 കിലോമീറ്റർ മാറിയാണ് ഈ മാൾ. 125,000 ചതുരശ്ര അടി കച്ചവടസ്ഥാപനങ്ങൾപ്രവർത്തിക്കാനുള്ള സ്ഥലം ഈ മാളിലുണ്ട്.45,000 ചതുരശ്ര അടി സ്ഥലം ഓഫീസുകൾക്കായി മാറ്റിവച്ചിരിക്കുന്നു.ഇന്ത്യയിലെ ആദ്യത്തെ LEED സാക്ഷ്യപ്പെടുത്തിയ ഗ്രീൻ മാളാണിത്.


</doc>
<doc id="138314" url="https://ml.wikipedia.org/wiki?curid=138314" title="ബേ പ്രൈഡ് മാൾ">
ബേ പ്രൈഡ് മാൾ

കൊച്ചി മറ്റെൻഡ്രൈവിൽ സ്ഥിതിചെയ്യുന്ന ഷോപ്പിംഗ് മാളാണ് ബേ പ്രൈഡ് മാൾ. ഈ മാളിന് രണ്ടുനിലകളുണ്ട്. ആകെ 42000 ചതുരശ്രഅടി സ്ഥലം കച്ചവടത്തിനായി മാറ്റിവച്ചിരിക്കുന്നു. ഇതിൽ ഒരു ഗെയിം സെന്ററും ഫുഡ്സെന്ററും പ്രവർത്തിക്കുന്നു.


</doc>
<doc id="138332" url="https://ml.wikipedia.org/wiki?curid=138332" title="കാട്ടൂർ (വിവക്ഷകൾ)">
കാട്ടൂർ (വിവക്ഷകൾ)


</doc>
<doc id="138342" url="https://ml.wikipedia.org/wiki?curid=138342" title="ഓമനപ്പുഴ">
ഓമനപ്പുഴ

കേരളത്തിലെ ആലപ്പുഴ ജില്ലയിലെ മാരാരിക്കുളത്തിനു സമീപമുള്ള ഒരു തീരദേശഗ്രാമമാണ് ഓമനപ്പുഴ. കാട്ടൂർ, പോളത്തൈ, വളവനാട്, പ്രീതികുളങ്ങര, കലവൂർ, പാതിരാപ്പള്ളി, ചെട്ടിക്കാട് എന്നിവയാണ് സമീപപ്രദേശങ്ങൾ. കയർ, കയറുൽപ്പന്നങ്ങൾ എന്നിവയുടെ നിർമ്മാണം മിക്ക വീടുകളിലും നടക്കുന്നു. മത്സ്യബന്ധനമാണ് മറ്റൊരു പ്രധാന വരുമാനമാർഗ്ഗം.


</doc>
<doc id="138343" url="https://ml.wikipedia.org/wiki?curid=138343" title="റെയ്‌നോൾഡ്‌സ് പുരയ്ക്കൽ">
റെയ്‌നോൾഡ്‌സ് പുരയ്ക്കൽ

കേരളാ ലത്തീൻ കത്തോലിക്കാസഭയിലെ ദൈവദാസപദവിലെത്തിയ ആദ്യ വ്യക്തിയാണ് റെയ്‌നോൾഡ്‌സ് പുരയ്ക്കൽ ( (1910-1988). 2010 ഡിസംബർ 28 നാണ് ദൈവദാസനായി പ്രഖ്യാപിക്കപ്പെട്ടത്. അനാഥരുടെ വല്യച്ചനെന്ന് ഇദ്ദേഹം അറിയപ്പെടുന്നു. അദ്ദേഹത്തിന്റെ നൂറാം ജന്മദിനത്തിലാണ് ആലപ്പുഴ ബിഷപ്പ് സ്റ്റീഫൻ അത്തിപ്പൊഴിയിൽ ആലപ്പുഴ മൗണ്ട് കാർമ്മൽ കത്തീഡ്രലിൽ വച്ച് ഈ പ്രഖ്യാപനം നടത്തിയത്. അദ്ദേഹം സ്ഥാപിച്ച അനാഥാലയത്തിൽ വച്ചാണ് പ്രഖ്യാപനത്തിനുള്ള പ്രധാന ചടങ്ങുകൾ നടന്നത്.

1910 ഡിസംബർ 28ന് പുരയ്ക്കൽ കുടുംബത്തിലെ ജോസഫിന്റെയും മറിയക്കുട്ടിയുടേയും മൂത്തപുത്രനായി അർത്തുങ്കലിന് അടുത്തുള്ള ചെത്തി എന്ന ഗ്രാമത്തിലാണ് ജനനം. അർത്തുങ്കലിലെ കുരിശ്ശിൻകൽ എന്ന പുരാതന കുടുംബത്തിലെ ഒരു ശാഖയാണ് പുരയ്ക്കൽ കുടുംബം.



</doc>
<doc id="138356" url="https://ml.wikipedia.org/wiki?curid=138356" title="ഹ്വാംഗ് ഹെ നദി">
ഹ്വാംഗ് ഹെ നദി

ചൈനയിലെ ഏറ്റവും വലിയ രണ്ടാമത്തെ നദിയും ലോകത്തിലെ ഏറ്റവും വലിയ ആറാമത്തെ നദിയുമാണ് മഞ്ഞ നദി, ചൈനയുടെ ദുഃഖം,ഹ്വാംഗ് ഹൊ എന്നീ പേരുകളിൽ അറിയപ്പെടുന്ന ഹ്വാംഗ് ഹെ നദി.(; ചിങ് ഹായ് പ്രവിശ്യയിലെ ബയാൻ ഹാർ മലനിരകളിൽനിന്നും ഉത്ഭവിച്ച് ശാന്ത സമുദ്രത്തിൽ പതിക്കുന്ന ഈ നദിക്ക് 5,464 കിലോമീറ്റർ നീളമുണ്ട്.

ഹ്വാംഗ് ഹെ നദീതടം വടക്കൻ ചൈനീസ് സംസ്കാരത്തിന്റെ ഉത്ഭവസ്ഥലമായതിനാൽ ചൈനീസ് സംസ്കാരത്തിന്റെ കളിത്തൊട്ടിൽ എന്നും അറിയപ്പെടുന്നു. മഞ്ഞ നദിയിലെ വെള്ളപ്പൊക്കം വളരെയേറെ ജീവഹാനിക്കും നാശനഷ്ടങ്ങൾക്കും കാരണമാകുന്നതിനാൽ ഈ നദിയെ ചൈനയുടെ ദുഃഖം എന്ന് വിളിക്കുന്നു, ഭൂമിയിൽ ഏറ്റവും അധികം ജീവഹാനി വരുത്തിവച്ച പ്രകൃതിദുരന്തങ്ങളിൽ, പത്തു ലക്ഷം മുതൽ നാൽപ്പത് ലക്ഷം വരെ ആളുകളുടെ മരണകാരണമായെന്ന് കരുതപ്പെടുന്ന,1931ലെ ഹ്വാംഗ് ഹെ വെള്ളപ്പൊക്കം ഉൾപ്പെടുന്നു.

പുരാതന ചൈനീസ് സാഹിത്യത്തിൽ മഞ്ഞനദിയെ സൂചിപ്പിക്കാനായി (പുരാതന ചൈനീസ്: "*C.gˤaj"), എന്നാണെഴുതുക. ആധുനിക കാലത്ത് ഈ വാക്ക് നദി എന്ന അർത്ഥത്തിലാണ് ഉപയോഗിക്കപ്പെടുന്നത്. ബി.സി. 206-ൽ എഴുതപ്പെട്ട ഹാനിന്റെ പുസ്തകം എന്ന ഗ്രന്ഥത്തിലാണ് (പുരാതന ചൈനീസ്: "*N-kʷˤaŋ C.gˤaj"; മദ്ധ്യകാല ചൈനീസ്: "ഹ്വാങ് ഹാ") എന്ന പദം ആദ്യമായി ഉപയോഗിക്കപ്പെടുന്നത്. ബി.സി.206-നും എ.ഡി. 9നും ഇടയിലുണ്ടായിരുന്ന പടിഞ്ഞാറൻ ഹാൻ രാജവംശത്തിന്റെ കാലത്താണ് ഗ്രന്ഥം എഴുതപ്പെട്ടത്.

മഞ്ഞ നദി എന്ന് വിളിക്കാൻ കാരണം നദിയുടെ അവസാന ഭാഗങ്ങളിൽ മഞ്ഞ നിറത്തിലുള്ള ചെളി കലങ്ങിയ വെള്ളം കാണപ്പെടുന്നതുകൊണ്ടാണ്.

'കറുത്ത നദി' എന്നായിരുന്നു മംഗോളിയൻ ഭാഷയിൽ ഈ നദിയെ പണ്ടുകാലത്ത് വിളിച്ചിരുന്നത്. ലോവെസ്സ് പീഠഭൂമിയിൽ പ്രവേശിക്കുന്നതിനു മുൻപ് നദി തെളിഞ്ഞാണൊഴുകുന്നത്. മംഗോളിയൻ ഭാഷയിൽ ഇപ്പോഴുള്ള പേര് (ഇന്നർ മംഗോളിയയിൽ പ്രത്യേകിച്ച്) "ഹറ്റാൻ ഗോൽ" (, "നദീ റാണി"). എന്നാണ്. മംഗോളിയയിൽ "സാർ മോറോൺ" (, "മഞ്ഞനദി") എന്നാണ് പൊതുവിൽ നദിയെ വിളിക്കുന്നത്.

ടിബറ്റൻ ഭാഷയിൽ ക്വിൻഹായി പ്രദേശത്ത് ഈ നദിയെ "മയിലിന്റെ നദി" (ടിബറ്റൻ: །, "മാ ചു"; ചൈനീസ്: , , "Mǎ Qū") എന്നാണ് വിളിക്കുന്നത്.



</doc>
<doc id="138361" url="https://ml.wikipedia.org/wiki?curid=138361" title="ഹത്ത">
ഹത്ത

ഐക്യ അറബ് എമിറേറ്റിലെ ദുബൈ പട്ടണത്തിൽ നിന്നും 110 കിലോമീറ്റർ കിഴക്കായി സ്ഥിതിചെയ്യുന്നതും ദുബൈ എമിറേറ്റിന്റെ ഭാഗമായി വരുന്നതുമായ ഒരു രാജഭരണ പ്രദേശമാണ് ഹത്ത. ഹജ്ജർ മലനിരകളിലാണ് ഈ ഭൂപ്രദേശത്തിന്റെ കിടപ്പ്. തലസ്ഥാന പട്ടണവും ഹത്ത എന്ന പേരിലാണ് അറിയപ്പെടുന്നത്. ദുബൈയിൽ അനുഭവപ്പെടുന്ന കാലാവസ്ഥയിൽ നിന്നും വ്യത്യസ്തമായി ഇവിടുത്തെ കാലാവസ്ഥ താരതമ്യേന സുഖകരമായതിനാൽ ദുബൈ നിവാസികൾക്ക് ഒരു ഉല്ലാസകേന്ദ്രം കൂടിയാണ് ഹത്ത. പതിനെട്ടാം നൂറ്റാണ്ടിലെ രണ്ട് പ്രമുഖ സൈനിക ഗോപുരങ്ങളും (മിലിറ്ററി ടവേഴ്സ്) 1780 ൽ നിർമ്മിച്ചതും ഹത്തയിലെ ഏറ്റവും പഴക്കംചെന്ന കെട്ടിടവുമായ ജുമാമസ്ജിദും 30 കളിമൺ വീടുകളും ഹത്തയിലെ പുരാതന ഗ്രാമത്തിൽ സ്ഥിതിചെയ്യുന്നു. പുനർനിർമ്മിക്കപ്പെട്ട ഹെറിറ്റേജ് ഗ്രാമത്തിൽ പഴയ തലമുറയുടെ നിത്യജീവിത ദൃശ്യങ്ങൾ പ്രദർശിപ്പിച്ചിരിക്കുന്നു. പരമ്പരാഗത ജലവിതരണ ശൃംഖലയായ ഫലജും പുനർനിർമ്മിക്കപ്പെട്ടിട്ടുണ്ട്.


</doc>
<doc id="138368" url="https://ml.wikipedia.org/wiki?curid=138368" title="വി.കെ.സി. സ്ട്രീറ്റ് ലൈറ്റ്">
വി.കെ.സി. സ്ട്രീറ്റ് ലൈറ്റ്

മലയാള ടെലിവിഷൻ ചാനലായ ഇന്ത്യാവിഷൻ സംപ്രേഷണം ചെയ്യുന്ന ഒരു റിയാലിറ്റി ഷോയാണ് വി.കെ.സി സ്ട്രീറ്റ് ലൈറ്റ്. തെരുവുഗായകരാണ് ഈ പരിപാടിയിൽ പങ്കെടുക്കുന്നവർ. 2009 ആഗസ്റ്റ് ഒമ്പതിന് സംപ്രേഷണം ചെയ്തു തുടങ്ങിയ ഈ ഷോയുടെ അവതാരക പിന്നണിഗായിക ചിത്ര അയ്യർ ആണ്. മത്സരവും തൊൽവിയും ഇല്ലാത്ത ഒരു റിയാലിറ്റി ഷോ ആണിത്. ടെലിവിഷൻ ചരിത്രത്തിൽ ആദ്യമായാണ് തെരുവ് ഗായകരെ പങ്കെടുപ്പിച്ചുള്ള ഈ പരിപാടി എന്ന് വിലയിരുത്തപ്പെടുന്നു. ഈ പരിപാടിയിൽ പങ്കെടുക്കുന്ന 17 ഗായക കുടുംബങ്ങൾക്ക് അവരുടെ ജന്മദേശങ്ങളിൽ സ്നേഹവീടുകൾ നിർമ്മിച്ചു നൽകാൻ കാലികറ്റ് ലാൻഡ്മാർക്ക് ബിൽഡേഴ്സ് മുന്നോട്ട് വന്നിരിക്കൂന്നു. പത്രപ്രവർത്തനത്തിൽ നിന്ന് പരസ്യചിത്രനിർമ്മാണത്തിലേക്ക് തിരിഞ്ഞ സുധീർ അമ്പലപ്പാട് ആണ് ഈ പരിപാടിയുടെ സംവിധായകൻ. പ്രമുഖ വ്യാപാരിയും മുൻ മാർക്സിസ്റ്റ് എം.എൽ.എ യും ആയ വി.കെ.സി മമ്മദ്കോയയാണ് ഈ ഷോയുടെ നിർമ്മാണ തുകയായ 5 ലക്ഷം രൂപ വഹിക്കുന്നത്. 


</doc>
<doc id="138373" url="https://ml.wikipedia.org/wiki?curid=138373" title="ഗേറ്റ്‌വേ ഓഫ് ഇന്ത്യ">
ഗേറ്റ്‌വേ ഓഫ് ഇന്ത്യ

തെക്കേ മുംബൈയിൽ കടൽതീരത്തായി സ്ഥിതി ചെയ്യുന്ന ഒരു കമാനമാണ് ഗേറ്റ് വേ ഓഫ് ഇന്ത്യ. ബസാൾട്ട്, കോൺക്രീറ്റ് എന്നിവയാൽ നിർമ്മിക്കപ്പെട്ട ഈ കമാനത്തിന്റെ ഉയരം 26 മീറ്ററാണ്.ബ്രിട്ടണിലെ ജോർജ്ജ് അഞ്ചാമൻ രാജാവും, മേരി രാജ്ഞിയും 1911 ൽ നടത്തിയ ഇന്ത്യാസന്ദർശനത്തിന്റെ ഓർമ്മക്കായി പണികഴിക്കപ്പെട്ടു. 1911-ലാണ് തറക്കല്ലിട്ടത്. പൂർത്തീകരണം 1924-ൽ.1924 ഡിസംബർ 4നായിരുന്നു ഉദ്ഘാടനം.ഹിന്ദു-മുസ്ലിം കെട്ടിട നിർമ്മാണ ശൈലികൾ ഏകോപിപ്പിച്ചാണു രൂപകൽപന.ഇന്തോ-സറാസെനിക് ശൈലി.നിർമ്മാണച്ചുമതല "ഗാമൺ ഇന്ത്യ"യ്ക്കായിരുന്നു. 21 ലക്ഷം രൂപയായിരുന്നു ഇതിന്റെ നിർമ്മാണച്ചിലവ്. അക്കാലത്ത് ഒരു ഭീമമായ തുകയായിരുന്നു ഇതെങ്കിലും കമാനത്തിലേക്കുള്ള പ്രവേശനമാർഗ്ഗം പൂർത്തീകരിക്കാൻ അന്നു സാധിച്ചിരുന്നില്ല.അക്കാലത്ത്‌ കടൽമാർഗ്ഗം നഗരത്തിലെത്തുന്നവർക്കുള്ള ആദ്യ കാഴ്ചയായിരുന്നു ഗേറ്റ്‌വേ. 
ഉയരം 85 അടി.മുംബൈയുടെ താജ്മഹൽ എന്നുമറിയപ്പെടുന്ന ഗേറ്റ്‌വേ ഇന്നും നഗരത്തിൽ വിനോദസഞ്ചാരികളെ ഏറ്റവും കൂടുതൽ ആകർഷിക്കുന്ന കേന്ദ്രമാണ്‌.

സഞ്ചാരികളുടെ എണ്ണം കൂടുംതോറും ചരിത്രസ്മാരകത്തിനു നേരയുള്ള ഭീഷണികളും വർധിക്കുകയാണ്‌.2003ൽ ഗേറ്റ്‌വേയ്ക്കുമുന്നിലുണ്ടായ കാർ സ്ഫോടനത്തിനു പിന്നാലെ സുരക്ഷ കൂട്ടി.2008 നവംബർ 26നു പാക്ക്‌ തീവ്രവാദികൾ ഗേറ്റ്‌വേയ്ക്കു മുന്നിലെ താജ്‌ ഹോട്ടൽ ആക്രമിച്ച ശേഷം സഞ്ചാരിക്കു സുരക്ഷാ പരിശോധന കർശനമാക്കി.


</doc>
<doc id="138381" url="https://ml.wikipedia.org/wiki?curid=138381" title="കുരണ്ടി">
കുരണ്ടി

കേരളത്തിൽ അങ്ങോളമിങ്ങോളം കാണുന്ന ഒരു വള്ളിച്ചെടിയാണ് കുരണ്ടി അഥവാ കൊരണ്ടി. . പൊൻകൊരണ്ടി, ഏകനായകം എന്നെല്ലാം പേരുകളുണ്ട്. ഇതൊരു ആയുർവേദ ഔഷധം കൂടിയാണ്. ഇവയിൽ ചെറിയ പഴങ്ങൾ ധാരാളമായി കാണപ്പെടുന്നു. ഈ പഴങ്ങൾ ഭക്ഷ്യയോഗ്യവുമാണ്. മറ്റു വൃക്ഷങ്ങളിൽ പടർന്നു പന്തലിച്ചാണ് കുരണ്ടി വളരുന്നത്. ഇവയിലുണ്ടാകുന്ന പഴങ്ങൾക്ക് ഇലക്ട്രിക് ബൾബുകളുടെ ആകൃതിയാണുള്ളത്. നന്നായി പഴുത്ത കായ്കൾ ചുവന്ന നിറത്തിൽ കാണപ്പെടുന്നു. ഇവയുടെ ഉള്ളിൽ മാസളമായ ഭാഗമുണ്ട്. ഇതാണ് ഭക്ഷ്യയോഗ്യമായത്. വേനൽക്കാലത്താണ് പഴങ്ങൾ കൂടുതലായി കാണപ്പെടുന്നത്. പഴങ്ങളിൽ നിന്നും ലഭിക്കുന്ന ഇവയുടെ വിത്തുകൾ പാകി മുളപ്പിച്ച് പുതിയവ വളർത്താം. നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാവുകളിലുമെല്ലാം കണ്ടുവരുന്നു. പശ്ചിമഘട്ടതദ്ദേശവാസിയാണ് ഈ വള്ളിച്ചെടി. ഈ ചെടിയുടെ വേരിൽ Salcital എന്നൊരു ഘടകം അടങ്ങിയിരിക്കുന്നു .ഈ ഘടകം രക്തത്തിലെ പഞ്ചസാരയുടെ അളവ് ക്രമീകരിക്കുന്നു...



</doc>
<doc id="138387" url="https://ml.wikipedia.org/wiki?curid=138387" title="മിലാൻ കുന്ദേര">
മിലാൻ കുന്ദേര

ചെക്ക് വംശജനായ ലോകപ്രശസ്ത എഴുത്തുകാരൻ. 1975 മുതൽ ഫ്രാൻസിൽ വസിക്കുന്നു. ചെക്കോസ്ലോവാക്യയിലെ കമ്മ്യൂണിസ്റ്റ് ഭരണകൂടം ഇദ്ദേഹത്തിന്റെ സൃഷ്ടികൾ നിരോധിക്കുകയും 1979-ൽ പൗരത്വം റദ്ദാക്കുകയും ചെയ്തിരുന്നു. 1981-ൽ ഫ്രഞ്ച് പൗരത്വം ലഭിച്ചു. ചെക്ക് ഭാഷയിലും ഫ്രഞ്ച് ഭാഷയിലും കൃതികൾ രചിച്ചിട്ടുണ്ട്. ദി അൺബെയറബിൾ ലൈറ്റ്നെസ്സ് ഓഫ് ബീയിങ്ങ്, ദി ബുക്ക് ഓഫ് ലാഫ്റ്റർ ആൻഡ് ഫൊർഗെറ്റിങ്ങ്, ദി ജോക്ക് തുടങ്ങിയവയാണ് പ്രശസ്ത കൃതികൾ.


</doc>
<doc id="138393" url="https://ml.wikipedia.org/wiki?curid=138393" title="നൈജീരിയൻ ഡ്വാർഫ് ഗോട്ട്">
നൈജീരിയൻ ഡ്വാർഫ് ഗോട്ട്

ലോകത്ത് കാണപ്പെടുന്ന ആടുവർഗ്ഗങ്ങളിൽ ഏറ്റവും ചെറിയ ഇനമാണ് നൈജീരിയൻ ഡ്വാർഫ് ഗോട്ട്. തെക്കൻ ആഫ്രിക്കയാണ് ഇവയുടെ ജന്മദേശം. വലിപ്പക്കുറവു കാരണം മനുഷ്യർ ഇവയെ നായ്ക്കളെ പോലെ ഇണക്കി വളർത്തുന്നു . അതിനാൽ ഇവ 'ഓമന ആടുകൾ' എന്നും അറിയപ്പെടുന്നു. മുൻകാലങ്ങളിൽ ആഫ്രിക്കയിൽ നിന്നും അമേരിക്കയിലേക്ക് ഇവയെ ധാരാളമായി ഇറക്കുമതി ചെയ്തിരുന്നു. 
27 മുതൽ 36 വരെ കിലോ തൂക്കം വയ്ക്കുന്ന ഇവ വെള്ള, കറുപ്പ്, ചുവപ്പ്, ചാരം, തവിട്ട് എന്നീ നിറങ്ങളിൽ കാണപ്പെടുന്നു. ദിവസം 1-2 ലിറ്റർ വരെ പാൽ ഇവയിൽ നിന്നും ലഭിക്കുന്നു. 15 മുതൽ 20 വർഷം വരെയാണ് ഇവയുടെ വർദ്ധിച്ച ആയുസ്സ്.



</doc>
<doc id="138407" url="https://ml.wikipedia.org/wiki?curid=138407" title="അജ്മീർ ദർഗാസ്ഫോടനം">
അജ്മീർ ദർഗാസ്ഫോടനം

രാജസ്ഥാനിലെ അജ്മീറിലുള്ള ഖ്വാജ മുഈനുദ്ദീൻ ചിശ്തിയുടെ ശ്മശാനത്തിനടുത്ത് (ദർഗ) 2007 ഒകോടോബർ 11 നു് ഉണ്ടായ ബോംബ്സ്ഫോടനമാണ് അജ്മീർ ദർഗാസ്ഫോടനം . ടിഫിൻ പെട്ടിയിൽ ഒളിപ്പിച്ച സ്ഫോടകവസ്തുക്കൾ പൊട്ടിത്തെറിച്ചുണ്ടായ ഈ സ്ഫോടനത്തിൽ മൂന്ന് പേർ മരിക്കുകയും മുപ്പത് പേർക്ക് പരിക്കേൽക്കുകയും ചെയ്തു. അയ്യായിരത്തോളം ദർഗാപൂജകർ ഈ സമയത്ത് അവിടെ പ്രാർഥനക്ക് എത്തിയിട്ടുണ്ടായിരുന്നു.. സ്ഫോടനത്തെ കുറിച്ച് ആദ്യം അന്വേഷണം നടത്തിയ രാജസ്ഥാൻ ഭീകരവിരുദ്ധ സേന (എ.ടി.എസ്)യുടെ പ്രാഥമിക നിഗമനം ഈ കൃത്യത്തിനു പിന്നിൽ ഹർക്കത്തുൽ ജിഹാദി ഇസ്ലാമിയ എന്ന മുസ്ലിം ഭീകര സംഘടനയാണ് എന്നായിരുന്നു. പിന്നീട് സി.ബി.ഐ അന്വേഷണത്തിനു ആവശ്യമുയർന്നതിനെ തുടർന്ന് അന്വേഷണം സി.ബി.ഐ. ഏറ്റെടുക്കുകയും ഈ ഭീകരകൃത്യത്തിനു പുറകിൽ സനാതൻ സൻസ്ത, അഭിനവ് ഭാരത് എന്നീ ഹിന്ദു ഭീകര സംഘടനകളാണ് എന്ന് കണ്ടെത്തുകയുമുണ്ടായി.. ആർ.എസ്.എസിന്റെ ദേശീയ നിർവാഹക സമിതി അംഗവും സഹ്പ്രചാർ പ്രമുഖുമായ ഇന്ദ്രേഷ് കുമാർ എന്നയാളെ ഇതുമായി ബന്ധപ്പെട്ട് സി.ബി.ഐ ചോദ്യം ചെയ്യുകയും ഇന്ത്യൻ പീനൽകോഡ് പ്രകാരം ഗൂഢാലോചനാകുറ്റത്തിനു സി.ബി.ഐ കേസ് ഫയൽ ചെയ്യുകയും ചെയ്തു. അജ്മീർ സ്ഫോടനത്തിൽ കുറ്റമാരോപിക്കപ്പെടുന്ന ദേവേന്ദ്ര ഗുപ്ത എന്നയാളുമായി ബന്ധപ്പെട്ടിരുന്നതായി ഉത്തർപ്രദേശിലെ ആർ.എസ്.സിന്റെ മുതിർന്ന പ്രവർത്തകരായ അശോക് വർഷണിയും അശോക് ബെറിയും ചോദ്യം ചെയ്യലിൽ സമ്മതിച്ചതായി സി.ബി.ഐ. അവകാശപ്പെടുകയും ചെയ്തു.


</doc>
<doc id="138410" url="https://ml.wikipedia.org/wiki?curid=138410" title="കിഴക്കമ്പലം">
കിഴക്കമ്പലം

എറണാകുളം ജില്ലയിൽ കൊച്ചി നഗരത്തിനു സമീപമുള്ള ഒരു ഗ്രാമമാണു് കിഴക്കമ്പലം. കൊച്ചിയുടെ അതിദ്രുതമായ വികസനത്തിനു് ആനുപാതികമായി ഈ പഞ്ചായത്തുപ്രദേശവും ക്രമേണ ഒരു ഉപനഗരമായി മാറിക്കൊണ്ടിരിക്കുന്നു. കിറ്റെക്സ് ലിമിറ്റഡ്, സേവന ഗ്രൂപ്പ് തുടങ്ങി സാമ്പത്തികപ്രാധാന്യമുള്ള നിരവധി വ്യവസായസ്ഥപനങ്ങൾ കിഴക്കമ്പലത്താണു് സ്ഥിതി ചെയ്യുന്നതു്.


</doc>
<doc id="138411" url="https://ml.wikipedia.org/wiki?curid=138411" title="ടെക്സസ് മെഡിക്കൽ സെന്റർ">
ടെക്സസ് മെഡിക്കൽ സെന്റർ

ലോകത്തെ ഏറ്റവും വലിയ മെഡിക്കൽ സെന്ററാണ് ടെക്സസ് മെഡിക്കൽ സെന്റർ. തെക്കുകിഴക്കേ ഹ്യൂസ്റ്റണിൽ ഹ്യൂസ്റ്റൺ ഡിസ്ട്രിക്റ്റിൽ, റൈസ് സർവ്വകലാശാല, ഹെർമൻ പാർക്ക്, റിലയന്റ് പാർക്ക്, മ്യൂസിയം ഡിസ്ട്രിക് എന്നിവയുടെ സമീപത്തായി സ്ഥിതി ചെയ്യുന്ന മെഡിക്കൽ സെന്ററിൽ രോഗീപാലനത്തിനും വൈദ്യശാസ്ത്രഗവേഷണത്തിനും ഇതരഗവേഷണങ്ങൾക്കുമുള്ള സൗകര്യങ്ങളുണ്ട്. മെഡിക്കൽ സെന്റർ സ്ഥിതി ചെയ്യുന്ന പ്രദേശം ഡാളസ് ഡൗൺടൗൺ പ്രദേശത്തെക്കാൽ വലുതാണ്. 13 ഹോസ്പിറ്റലുകൾ, 2 മെഡിക്കൽ സ്കൂളുകൾ, 4 നഴ്സിങ് സ്കൂളുകൾ, ഡെന്റിസ്ട്രി, പബ്ലിക്ക് ഹെൽത്ത്, ഫാർമസി എന്നിവയും മറ്റു വൈദ്യശാസ്ത്രമേഖലകളുമായും ബന്ധപ്പെട്ട സ്കൂളുകൾ എന്നിവ ഉൾപ്പെടെ 49 മെഡിക്കൽ സ്ഥാപനങ്ങൾ മെഡിക്കൽ സെന്ററിന്റെ ഭാഗമാണ്ട്. ഈ സ്ഥാപനങ്ങൾ എല്ലാം ലാഭേച്ഛയില്ലാതെ പ്രവർത്തിക്കുന്നവയാണ്. ഇവയിൽ ചില സ്ഥാപനങ്ങൾ ഹ്യൂസ്റ്റൺ നഗരത്തിനു പുറത്താണ് സ്ഥിതി ചെയ്യുന്നത്. ലോകത്തെ ഏറ്റവും ആദ്യമായി വായുമാർഗ്ഗമുള്ള ആംബുലൻസ് സർവീസ് തുടങ്ങിയത് ഇവിടെയാണ്. ഈ സർവീസാണ് ലോകത്തെ ഏറ്റവും വലിയ എയർ ആംബുലൻസ് സർവീസ്. ഇതുകൂടാതെ, ലോകത്ത് ഏറ്റവുമധികം ഹൃദയശസ്ത്രക്രിയകൾ നടക്കുന്നത് ഇവിടെയാണെന്ന് ടെക്സസ് മെഡിക്കൽ സെന്റർ അവകാശപ്പെടുന്നു.

പതിനായിരം വിദേശീയരായ രോഗികൾ ഉൾപ്പെടെ 5 ദശലക്ഷം രോഗികൾ വർഷംതോറും ഇവിടം സന്ദർശിക്കുന്നു സന്ദർശിക്കുന്നു. 2006ലെ കണക്കുപ്രകാരം 4,000 ഡോക്ടർമാരും 11,000 രജിസ്റ്റേർഡ് നഴ്സുമാരും ഉൾപ്പെടെ 75,000 പേർ ഹ്യൂസ്റ്റൺ മെഡിക്കൽ സെന്ററിൽ ജോലി ചെയ്യുന്നു.


</doc>
<doc id="138413" url="https://ml.wikipedia.org/wiki?curid=138413" title="ഷുഗർലാൻഡ് (ടെക്സസ്)">
ഷുഗർലാൻഡ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഹ്യൂസ്റ്റൺ-ഷുഗർലാൻഡ്-ബേടൗൺ മെട്രൊപ്പൊളിറ്റൻ പ്രദേശത്തിനും ഫോർട്ട് ബെൻഡ് കൗണ്ടിക്കും ഉള്ളിൽ സ്ഥിതി ചെയ്യുന്ന ഒരു നഗരമാണ് ഷുഗർലാൻഡ്. കഴിഞ്ഞ പത്തുവർഷം കൊണ്ട് ജനസംഖ്യയിൽ 158 ശതമാനം വളർന്ന ഷുഗർലാൻഡ് ടെക്സസിലെ ഏറ്റവും വേഗത്തിൽ വളരുന്ന നഗരങ്ങളിലൊന്നാണ്. 2008ലെ യു.എസ്. സെൻസസ് ബ്യൂറോയുടെ കണക്കുപ്രകാരം നഗരത്തിലെ ജനസംഖ്യ 79,943 ആണ്. മദ്ധ്യമ(median) കുടുംബവരുമാനം $110,327ഉം വീടുകളുടെ വിലയിൽ മദ്ധ്യമ(median)വില $272,151ഉം ആണ്. 2000-2007 കാലഘട്ടത്തിൽ ഷുഗർലാൻഡിലെ തൊഴിലവസരങ്ങൾ 46.24% വർദ്ധിക്കുകയും ചെയ്തു.

ഷുഗർലാൻഡ് സിറ്റി കൗൺസിലിലെ മലയാളിയായ തോമസ് എബ്രാഹം 2004 ജൂൺ 19നാണ് കൗൺസിലിലേയ്ക്ക് തിരഞ്ഞെടുക്കപ്പെട്ടത്. നിലവിൽ അദ്ദേഹം പ്രോട്ടെം മേയറായും സേവനമനുഷ്ഠിക്കുന്നുണ്ട്.



</doc>
<doc id="138419" url="https://ml.wikipedia.org/wiki?curid=138419" title="ഗ്രീക്ക് അക്ഷരമാല">
ഗ്രീക്ക് അക്ഷരമാല

ഗ്രീക്ക് ഭാഷ എഴുതാൻ ബി.സി. 9-ആം നൂറ്റാണ്ടിന്റെ അന്ത്യം മുതലോ 8-ആം നൂറ്റാണ്ടിന്റെ തുടക്കം മുതലോ ഉപയോഗിച്ചുവന്ന ഇരുപത്തിനാല് അക്ഷരങ്ങൾ ഉൾപ്പെട്ടതാണ് ഗ്രീക്ക് അക്ഷരമാല. സ്വരത്തെയും വ്യഞ്ജനത്തെയും വെവ്വേറെ ചിഹ്നങ്ങളെക്കൊണ്ടു കുറിക്കുന്ന വർണ്ണമാലകളിൽ പ്രഥമവും പ്രാക്തനവുമാണ് ഇത്.ബി.സി. രണ്ടാം നൂറ്റാണ്ടു മുതൽ ഇവ ഗ്രീക്ക് അക്കങ്ങളെക്കുറിക്കാനും ഉപയോഗിച്ചുതുടങ്ങി.

ഗ്രീക്ക് അക്ഷരമാല ഫൊണീഷ്യൻ അക്ഷരമാല പരിണമിച്ചാണ് ഉണ്ടായത്. അതിനു മുൻപ് ഗ്രീക്കിൽ ഉണ്ടായിരുന്ന സൈപ്രിയോട്ട് അക്ഷരമാലയുമായോ ലീനിയർ ബിയുമായോ ഇതിന് ബന്ധമില്ല. ലത്തീൻ അക്ഷരമാല ഉൾപ്പെടെ യൂറോപ്പ്, മദ്ധ്യപൗരസ്ത്യദേശങ്ങൾ, തുടങ്ങിയ ഇടങ്ങളിലെ അക്ഷരമാലകൾക്ക് ജന്മംനൽകിയത് ഗ്രീക്ക് അക്ഷരമാലയാണ്.ആധുനിക ഗ്രീക്ക് ഭാഷ എഴുതാനുപയോഗിക്കുന്നതിനു പുറമേ ശാസ്ത്രം, ഗണിതശാസ്ത്രം തുടങ്ങിയവയിലെ വിവിധ ചിഹ്നങ്ങളായും ഇവ ഉപയോഗിക്കുന്നു. ഭൗതികശാസ്ത്രത്തിൽ കിരണങ്ങളെ കുറിക്കുന്നതിനും ജ്യോതിശാസ്ത്രത്തിൽ നക്ഷത്രങ്ങളെ കുറിക്കുന്നതിനും ഭൂമിശാസ്ത്രത്തിൽ ചക്രവാതങ്ങളുടെ പേരായും ഒക്കെ ഉപയോഗിക്കുന്നുണ്ട്.

ബി.സി. ഒൻപതാം നൂറ്റാണ്ടിന്റെ അവസാനസമയത്തോ എട്ടാം നൂറ്റാണ്ടിന്റെ ആദ്യ സമയത്തോ ആണ് ഗ്രീക്ക് അക്ഷരമാല ഉത്ഭവിച്ചത്. ഇതിനു മുൻപുള്ള മൈസനിയൻ കാലഘട്ടത്തിൽ ലീനിയാർ ബി എന്നൊരു ലിപിരൂപമായിരുന്നു ഗ്രീക്ക് ഭാഷ എഴുതാനായി ഉപയോഗിച്ചിരുന്നത്. ഈ രണ്ടു ലിപി രൂപങ്ങൾക്കുമിടയിൽ നൂറ്റാണ്ടുകളുടെ ഇടവേളയാണുള്ളത്. ഈ കാലഘട്ടത്തെയാണ് ഗ്രീക്ക് ഇരുണ്ട കാലഘട്ടം എന്നുവിളിക്കുന്നത്. ഗ്രീക്കുകാർ ഈ ലിപി ഇതിനു മുൻപു നിലവിലുണ്ടായിരുന്ന ഫിനീഷ്യൻ ലിപിയിൽ മാറ്റങ്ങൾ വരുത്തിയാണ് രുപീകരിച്ചത്. ഇത് പടിഞ്ഞാറൻ സെമിറ്റിക് ലിപികളുമായി അടുത്ത ബന്ധമുള്ള ഒരു ലിപിരൂപമാണ്. സ്വരങ്ങൾക്ക് പ്രത്യേകം അക്ഷരങ്ങൾ കൂട്ടിച്ചേർത്തു എന്നതാണ് ഗ്രീക്ക് ലിപിയും ഫിനീഷ്യൻ ലിപിയും തമ്മിലുള്ള വ്യത്യാസം. ഈ വ്യത്യാസം ഗ്രീക്ക് ഭാഷയെ ആദ്യത്തെ "ആൽഫാബെറ്റ്" ആക്കി മാറ്റുന്നു. സെമിറ്റിക് ഭാഷകളിൽ വ്യഞ്ജനങ്ങൾ മാത്രമായിരുന്നു ഉള്ളത്. അവയെ "അബ്ജാദുകൾ" എന്നാണ് വിളിക്കാവുന്നത്.

ഫിനീഷ്യൻ ലിപിയിൽ നിന്ന് 22 അക്ഷരങ്ങളും ഗ്രീക്ക് ഭാഷ സ്വീകരിച്ചു. ഇതിൽ അഞ്ചെണ്ണം സ്വരങ്ങൾക്കായി നീക്കിവച്ചു. ("യോധ്"), ("വാവ്") എന്നിവ [i] (Ι, "അയോഗ്ഗ") എന്ന സ്വരത്തിനും [u] (Υ, "ഉപ്സിലോൺ") എന്ന അക്ഷരത്തിനുമായി ഉപയോഗിച്ചു. ("'അലെഫ്") [a] (Α, "ആൽഫ") എന്ന സ്വരത്തിനായും; ("") [o] (Ο, "ഓമൈക്രോൺ") എന്ന സ്വരത്തിനായും; ("ഹെ") [e] (Ε, "എപ്സിലോൺ") എന്ന സ്വരത്തിനായും ഉപയോഗിച്ചു. ഇരട്ട വാവ് [w] (Ϝ, ഡൈഗാമ) എന്നതിനായും ഉപയോഗിച്ചു. ("ഹെത്ത്") നീളമുള്ള (Η, എറ്റ) എന്ന സ്വരത്തിനായി സ്വീകരിക്കപ്പെട്ടു (ഈ അക്ഷരം ഒരു വ്യഞ്ജനമായും ഉപയോഗിച്ചിരുന്നു). പിന്നീട് (Ω, ഒമേഗ) എന്ന ഏഴാമതൊരു സ്വരം കൂടി ഉപയോഗത്തിലെത്തി.

<br><br><br><br><br><br><br><br><br><br><br><br><br><br><br><br><br><br><br><br><br><br><br><br>




</doc>
<doc id="138423" url="https://ml.wikipedia.org/wiki?curid=138423" title="ജോളി റോജർ">
ജോളി റോജർ

കടൽകൊള്ളക്കാർ തങ്ങളുടെ കപ്പലുകളിൽ ഉപയോഗിക്കുന്ന കൊടിയടയാളമാണ് ജോളി റോജർ. മറ്റു കപ്പൽക്കാരെ ഭയചകിതരാക്കി എതിർപ്പ് കൂടാതെ കീഴടങ്ങാൻ പ്രേരിപ്പിക്കുക എന്നതാണ് ഇതിന്റെ ഉദ്ദേശ്യം. 17-18 നൂറ്റാണ്ടുകളിൽ കുപ്രസിദ്ധരായ പല കടൽകൊള്ളക്കാരും തങ്ങളുടെ അഭിരുചിക്കൊത്ത വിവിധ അടയാളങ്ങൾ സ്വീകരിച്ചിട്ടുണ്ടെങ്കിലും ഒരു തലയോട്ടിയും X- ആകൃതിയിൽ ക്രമീകരിച്ച രണ്ടെല്ലുകളും ആണ് ഏറെ പ്രശസ്തം. ഈ ചിഹ്നം ഇന്നും അപായസൂചനയായി പലയിടങ്ങളിലും ഉപയോഗിച്ചു പോരുന്നു.


</doc>
<doc id="138425" url="https://ml.wikipedia.org/wiki?curid=138425" title="വണ്ടർ ലാ, കൊച്ചി">
വണ്ടർ ലാ, കൊച്ചി

കൊച്ചിക്കടുത്ത് പള്ളിക്കരയിലെ കുന്നിൻ മുകളിൽ സ്ഥിതിചെയ്യുന്ന അമ്യുസ്മെന്റ്റ്‌ പാർക്കാണ് വണ്ടർ ലാ. "വണ്ടർ ലായുടെ പഴയ പേരാണ് വീഗാലാൻഡ്‌". ജോസഫ് ജോൺ ആണ് ഇതു രൂപകല്പന ചെയ്തത്. കൊച്ചിയിൽ നിന്നും 15 കിലോമീറ്റർ ദൂരത്തിലാണ് വീഗാലാൻഡ് സ്ഥിതിചെയ്യുന്നത് . വ്യവസായ പ്രമുഖൻ കൊച്ചൗസേഫ് ചിറ്റിലപ്പിള്ളിയാണ് വീഗാലാൻഡിന്റെ സ്ഥാപകൻ.




</doc>
