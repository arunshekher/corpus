<doc id="224415" url="https://ml.wikipedia.org/wiki?curid=224415" title="ബ്രിട്ടീഷ് മാഗസിൻ, ഡെൽഹി">
ബ്രിട്ടീഷ് മാഗസിൻ, ഡെൽഹി

പുരാനി ദില്ലിയിൽ കശ്മീരി ഗേറ്റിനും ചെങ്കോട്ടക്കും ഇടക്കായി ലോതിയൻ റോഡിൽ ഡെൽഹി ജനറൽ പോസ്റ്റ് ഓഫീസിനടുത്ത് സ്ഥിതിചെയ്യുന്ന ചരിത്രസ്മാരകമാണ് ബ്രിട്ടീഷ് മാഗസിൻ. ബ്രിട്ടീഷ് ആധിപത്യകാലത്തെ വെടിക്കോപ്പുസംഭരണശാലയായിരുന്നു ഇത്. 1857-ലെ ലഹളസമയത്ത്, ഈ കെട്ടിടവും അതിലെ വെടിക്കോപ്പുകളും ലഹളക്കാരുടെ കൈവശം അകപ്പെടാതിരിക്കാൻ, കെട്ടിടത്തിന്റെ ചുമതലയുണ്ടായിരുന്ന ലെഫ്റ്റനന്റ് ഡോബ്സൺ വില്ലോബിയും സഹപ്രവർത്തകരും ഇത് സ്ഫോടനം നടത്തി തകർക്കുകയായിരുന്നു. 

പണ്ടുണ്ടായിരുന്ന വൻകെട്ടിടത്തിന്റെ അവശിഷ്ടങ്ങൾ, റോഡിന്റെ ഡിവൈഡറിൽ ഏതാണ്ട് 100 മീറ്ററോളം ഇടവിട്ട് തെക്കും വടക്കുമായി ഒരേമാതിരിയുള്ള രണ്ട് കവാടങ്ങൾ പോലെ ഇന്ന് സ്ഥിതിചെയ്യുന്നു. ലഖോറി ചുടുകട്ടകൾ കൊണ്ട് നിർമ്മിച്ചിരിക്കുന്ന ഈ കെട്ടിടങ്ങളുടെ കമാനത്തിനു മുകളിൽ ഓരോ ചെറിയ പീരങ്കികൾ സ്ഥാപിച്ചിട്ടുണ്ട്. ഇതിൽ വടക്കുവശത്തുള്ള കെട്ടിടത്തിന് വടക്കോട്ട് നീളുന്ന അറകളുടെ ഒരു ചേർപ്പുണ്ട്. ഈ കെട്ടിടത്തിനു മുകളിൽ 1857 മേയ് 11-ൽ ഈ കെട്ടിടം തകർക്കാനിടയായ സംഭവത്തെക്കുറിച്ച് വിവരണമുള്ള മാർബിൾ ഫലകമുണ്ട്. ഈ ഫലകത്തിൽ വിമതർ എന്നും ലഹളക്കാർ എന്നും പരാമർശിച്ചിരിക്കുന്നത് വിദേശസർക്കാറിനെ ഇന്ത്യയിൽ നിന്നും സ്ഥാനഭ്രഷ്ടരാക്കാൻ ശ്രമിച്ച ഈസ്റ്റ് ഇന്ത്യ കമ്പനിയുടെ ഇന്ത്യൻ സൈനികരാണെന്ന് വിശദമാക്കുന്ന മറ്റൊരു ഫലകവും ഇതിനു താഴെയായി പിൽക്കാലത്ത് സ്ഥാപിച്ചിട്ടുണ്ട്.


</doc>
<doc id="224419" url="https://ml.wikipedia.org/wiki?curid=224419" title="ബാഗസെറടോപ്സ്">
ബാഗസെറടോപ്സ്

സെറാടോപിയ എന്ന കുടുംബത്തിൽ പെട്ട ഒരു ദിനോസർ ആണ് ബാഗസെറടോപ്സ്. ദിനോസർ യുഗത്തിന്റെ അവസാന കാലഘട്ടം ആയ അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്, എങ്കിലും ഇവയുടെ ശരീരഘടന തികച്ചും പ്രാചീന സെറാടോപിയകളുടെ പോലെ ആയിരുന്നു. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ്. പേരിന്റെ അർഥം ചെറിയ, മുഖത്ത് കൊമ്പുള്ളവൻ എന്നാണ്.

3.3 അടി നീളവും , 50 സെന്റീ മീറ്റർ ഉയരവും ഉണ്ടായിരുന്ന ഇവയ്ക്ക് 22 കിലോ ആയിരുന്നു ഭാരം. തലക്ക് പിൻ ഭാഗത്തായി അസ്ഥിയുടെ ചെറിയ ഒരു ആവരണം ഉണ്ടായിരുന്നു ( ഫ്രിൽ). തത്തകളുടെ പോലെയുള്ള ചുണ്ടായിരുന്നു ഇവയ്ക്ക്. ഈ കുടുംബത്തിൽ സാധാരണയായി കാണാറുള്ള നെറ്റിയിൽ ഇരു കണ്ണുകൾക്കും മുകളിൽ നിന്നും ഉണ്ടാവാറുള്ള കൊമ്പുകൾ ഇവയ്ക്കു ഇല്ലായിരുന്നു , എന്നാൽ മുക്കിനു മുകളിൽ കൊമ്പിന് സമാനമായ ഒരു അസ്ഥിയുടെ ആവരണം ഉണ്ടായിരുന്നു.



</doc>
<doc id="224428" url="https://ml.wikipedia.org/wiki?curid=224428" title="സിംബാങ്ങ് ഗബി">
സിംബാങ്ങ് ഗബി

ഫിലിപ്പീൻസിലെ കത്തോലിക്കാ, ആഗ്ലിപ്പേയൻ ക്രിസ്തീയതകളിൽ ക്രിസ്മസിനു തൊട്ടുമുൻപുള്ള കാലത്ത് വിശുദ്ധമറിയത്തിന്റെ വണക്കത്തിനായി ആഘോഷപൂർവം നടത്തപ്പെടുന്ന ഒരു ഒരു നവനാൾ ഭക്ത്യഭ്യാസമാണ് സിംബാങ്ങ് ഗബി (Simbang Gabi). ടാഗലോഗ് ഭാഷയിൽ "സിംബാങ്ങ് ഗബി" എന്ന പേരിന് രാത്രി-ആരാധന എന്നാണർത്ഥം. ഡിസംബർ 16 മുതൽ 24 വരെയുള്ള 9 ദിവസം സൂര്യോദയത്തിനു മുൻപാണ് ഇതു നടത്താറുള്ളത്. ഈ അനുഷ്ഠാനപരമ്പരയെ പൊതുവേയോ അവസാനദിവസത്തെ ചടങ്ങിനെ മാത്രമായോ "മിസാ ദി ഗാലോ" (Misa de Gallo) അഥവാ "പൂങ്കോഴിയുടെ കുർബ്ബാന" (Rooster's Mass) എന്നും വിളിക്കാറുണ്ട്.

ഫിലിപ്പീൻസിലെ സ്പാനിഷ് ഭരണത്തിന്റെ തുടക്കത്തിലാണ് ഈ അനുഷ്ഠാനം രൂപപ്പെട്ടത്. വെയിൽ മൂക്കുന്നതിനു മുൻപ് കൃഷിപ്പണിക്കു പോകേണ്ടിയിരുന്ന കർഷകരായ വിശ്വാസികൾക്കുള്ള ഒരു വിട്ടുവീഴ്ച എന്ന നിലയിൽ അവർക്ക് സംബന്ധിക്കാനാവും വിധം സൂര്യോദയത്തിനു മുൻപ് കുർബ്ബാന ചൊല്ലാൻ പുരോഹിതന്മാർ അക്കാലത്തു തയ്യാറായി. കാലക്രമേണ ഈ പാരമ്പര്യം, ഫിലിപ്പീൻ ക്രിസ്തീയത ഏറെ വിലമതിക്കുന്ന ഒരാഘോഷവും ഫിലിപ്പീൻ ദ്വീപുകളിലെ സംസ്കാരത്തിന്റെ വ്യതിരിക്ത ഘടകങ്ങളിലൊന്നുമായി മാറി. ഫിലിപ്പീൻസിനു പുറമേ, ലോകമൊട്ടാകെയുള്ള ഫിലിപ്പീൻ പ്രവാസി സമൂഹങ്ങളിലും "സിംബാങ്ങ് ഗബി" വേരോടിയിട്ടുണ്ട്.


</doc>
<doc id="224435" url="https://ml.wikipedia.org/wiki?curid=224435" title="പെരുമ്പടപ്പ് ഗ്രാമപഞ്ചായത്ത്">
പെരുമ്പടപ്പ് ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ, പെരുമ്പടപ്പ് ബ്ളോക്കിലാണ് 14.92 ചതുരശ്ര കിലോമീറ്റർ വിസ്തീർണ്ണമുള്ള പെരുമ്പടപ്പ് ഗ്രാമപഞ്ചായത്ത് സ്ഥിതി ചെയ്യുന്നത്. 1968-ൽ ഈ പഞ്ചായത്ത് രൂപീകൃതമായി. ഈ ഗ്രാമപഞ്ചായത്തിന് 18 വാർഡുകളാണുള്ളത്.

ഈ പഞ്ചായത്തിലെ വന്നേരിയിലുള്ള ചിത്രകൂടം എന്ന സ്ഥലമായിരുന്നു പെരുമ്പടപ്പ് സ്വരൂപത്തിന്റെ ആദ്യ തലസ്ഥാനം. ഇവിടം ഈ പഞ്ചായത്തിലാണ്. രാജപരമ്പരകളോടനുബന്ധിച്ച് പണ്ട് നിലനിന്നിരുന്ന അയിരൂർമന, കൊരട്ടിക്കരമന, ചേരിയത്ത് ചേമംഗലമന എന്നിവ ഇവിടെ സ്ഥിതിചെയ്യുന്നു. പെരുമ്പടപ്പ് സ്വരൂപം നിലനിന്നിരുന്നതിനാലാണ്, പെരുമ്പടപ്പ് എന്ന പേർ ഉൽഭവിച്ചത്. 1930-40 കളിൽ ഇവിടെയും സ്വാതന്ത്ര്യ പ്രസ്ഥാനം സജീവമായി. മാക്കാലിക്കൽ കുമാരൻ മാസ്റ്റർ, കുവ്യക്കാട്ടിൽ കുത്തുമോൻ തുടങ്ങിയവർ ആദ്യകാല കോൺഗ്രസ് പ്രവർത്തകരായിരുന്നു. കമ്യൂണിസ്റ്റ് പാർട്ടിയും ഇക്കാലത്തുതന്നെ പ്രവർത്തനമാരംഭിച്ചു . 

പെരുമ്പടപ്പ് സ്വരൂപത്തിന്റെ മേൽക്കോയ്മാ സ്ഥാനവും കൊച്ചിരാജാക്കന്മാരുടെ പട്ടാഭിഷേകവും നടന്നത് ഇവിടെ വച്ചായിരുന്നു. രാജപരമ്പരകളോടനുബന്ധിച്ച് ഒരുകാലത്ത് നിലനിന്നിരുന്ന അയിരൂർമന, കൊരട്ടിക്കരമന, ചേരിയത്ത് ചേമംഗലമന എന്നിവ ഇവിടെ സ്ഥിതിചെയ്യുന്നു.

പെരുമ്പടപ്പ് സ്വരൂപം നിലനിന്നിരുന്നതിനാലാണ്, പെരുമ്പടപ്പ് എന്ന പേർ ഉൽഭവിച്ചത്

1930 - 40 കളിൽ സ്വാതന്ത്ര്യ പ്രസ്ഥാനം സജീവമായി. മാക്കാലിക്കൽ കുമാരൻ മാസ്റ്റർ, കുവ്യക്കാട്ടിൽ കുത്തുമോൻ തുടങ്ങിയവർ ആദ്യകാല കോൺഗ്രസ് പ്രവർത്തകരായിരുന്നു.

പുത്തൻപള്ളിമൂപ്പർ പുത്തൻപള്ളിക്കു സമീപം സ്ഥാപിച്ച എൽ.പി. സ്കൂളാണ് ഈ പഞ്ചായത്തിലെ ആദ്യത്തെ വിദ്യാലയം. ഈ പഞ്ചായത്തിൽ 1930 - 40 കളിൽ കമ്യൂണിസ്റ്റ് പാർട്ടി സജീവമായി.

1968 ൽ പെരുമ്പടപ്പ് ബോർഡ് വിഭജിച്ച് പെരുമ്പടപ്പ്, എരമംഗലം പഞ്ചായത്തുകളായി. എ.എസ്. ഹസ്സൻകുട്ടിയായിരുന്നു ആദ്യത്തെ പഞ്ചായത്ത് പ്രസിഡൻറ്.

പുത്തൻപള്ളിമൂപ്പർ പുത്തൻപള്ളിക്കു സമീപം സ്ഥാപിച്ച എൽ.പി. സ്കൂളാണ് ഈ പഞ്ചായത്തിലെ ആദ്യത്തെ വിദ്യാലയം.



</doc>
<doc id="224440" url="https://ml.wikipedia.org/wiki?curid=224440" title="യൂബിക്">
യൂബിക്

മലയാളിയായ ഒരു കലാകാരനാണ് വിവേക് പ്രേമചന്ദർ എന്ന യൂബിക്. ദുബായിൽ വച്ചാണ് യൂബിക് എന്ന പേരിൽ കലാ മേഖലയിലേക്കു തിരിയുന്നത്. 1969ൽ പ്രസിദ്ധീകരിക്കപ്പെട്ട ഫിലിപ് എ. ഡിക്കിന്റെ ശാസ്ത്ര നോവലിന്റെ പേരാണ് യൂബിക്. സർവവ്യാപി എന്നർഥം വരുന്ന "യൂബിക്വിറ്റസ്" എന്ന ഇംഗ്ലീഷ് പദവുമായുള്ള ഇതിന്റെ സാമ്യമാണു പേരു തിരഞ്ഞെടുക്കാൻ ഇദ്ദേഹത്തെ പ്രേരിപ്പിച്ചത്. ആശയാധിഷ്ഠിത രചനകളിലാണു യൂബിക് ഇപ്പോൾ കൂടുതൽ ശ്രദ്ധ കേന്ദ്രീകരിക്കുന്നത്. 
ഹൈസ്കൂൾ പഠനത്തിനു ശേഷം പയ്‌യൻ എത്തിപ്പെട്ടത് ഡൽഹിയിലെ ഒരു ഫാഷൻ സ്കൂളിൽ. തന്റെ സങ്കൽപങ്ങളുമായി യോജിച്ചു പോകുന്നില്ലെന്നു കണ്ടപ്പോൾ ഒരു വർഷത്തെ പഠനത്തിനു ശേഷം കോളജ് വിട്ടു. പരസ്യകല, പ്രസിദ്ധീകരണ രംഗത്തെ ഇൻറേൺഷിപ്പുകളായിരുന്നു അടുത്തത്. അങ്ങനെയിരിക്കെയാണ് മണൽക്കാറ്റ് തലോടുന്ന ദുബായിലേക്കുള്ള പറിച്ചുനടൽ. ഒബാമ, അഹമ്മദിനെജാദ്, ബിൻലാദൻ എന്നിവരുടെ മുഖങ്ങൾ ഉൾപ്പെടുത്തി ചെയ്ത ‘'ഹോളി ഗോസ്റ്റ്" ആണ് അടുത്തിടെ ശ്രദ്ധിക്കപ്പെട്ട ചിത്രം.

കൊച്ചിയുടെയും മുസിരിസിന്റെയും ഭൂതം, ഭാവി, വർത്തമാനം എന്നിവയെ സംബന്ധിച്ച ചർച്ചകൾക്കു വഴിവയ്ക്കുന്ന ഒരുകൂട്ടം വിവരണ ചിത്രങ്ങളാണ് കൊച്ചി-മുസിരിസ് ബിനാലെയിൽ യൂബിക് അവതരിപ്പിച്ചത്.


</doc>
<doc id="224445" url="https://ml.wikipedia.org/wiki?curid=224445" title="ഡിലൻ മാർടോറെൽ">
ഡിലൻ മാർടോറെൽ

ഓസ്ട്രേലിയയിലെ മെൽബൺ കേന്ദ്രമാക്കി കലാപ്രവർത്തനം നടത്തുന്ന വിഷ്വൽ ആർട്ടിസ്റ്റും ഇലക്ട്രോ-അക്വസ്റ്റിക് സംഗീതഞ്ജനുമാണ് ഡിലൻ മാർടോറെൽ.
സ്കോട്ട്ലൻഡിലെ രണ്ടു ഗ്രാമങ്ങൾക്കു നടുവിലായൊരു ഒറ്റപ്പെട്ട വീട്ടിലായിരുന്നു ഡിലൻ മാർട്ടോറലിന്റെ കുട്ടിക്കാലം. പഠിച്ചതു ശബ്ദാധിഷ്ഠിത കലയെങ്കിലും സംഗീതവും ശബ്ദസ്രോതസ്സുകളും പ്രകൃതിയുമെല്ലാം ചേർന്ന ആവിഷ്കാരങ്ങളാണ് ഡിലന്റെ കല. ചിത്രകാരനും ബാൻഡ് മ്യൂസിക് കലാകാരനുമായിട്ടായിരുന്നു തുടക്കം. ചിത്രങ്ങളെ വിട്ട് ഇൻസ്റ്റലേഷനുകളും വിഡിയോ ആർടും ശിൽപങ്ങളും ഫൊട്ടോഗ്രഫുകളും ആവിഷ്കരിക്കുന്നതിലായി പിന്നീട് ശ്രദ്ധ.
കൊച്ചി-മുസിരിസ് ബിനലെയിൽ ഡിലൻ തയ്യാറാക്കിയ "ദ സൗണ്ട്സ് ഓഫ് കൊച്ചി" എന്ന ഇൻസ്റ്റളേഷൻ ആസ്പിൻവാൾ ഹൗസിൽ മൂന്നു മുറികളിലായാണ് ഒരുക്കിയിരുന്നത്. പരിസരത്തു നിന്ന് ശേഖരിച്ച ചവറുകളാണ് ഇതിനായി ഉപയോഗിച്ചിരിക്കുന്നത്. ഈ ഇൻസ്റ്റലേഷനിൽ 'ജലതരംഗം' എന്ന സംഗീത ഉപകരണത്തിന്റെ സാധ്യതയും പരീക്ഷിക്കപ്പെടുന്നു. 

കൊച്ചി കാർണിവൽ കഴിഞ്ഞ് വാസ്കോഡ ഗാമ ചത്വരത്തിലും പാച്ചാളത്തും കുന്നുകൂടിയ മാലിന്യങ്ങളും ചിരട്ട, ചുടുകട്ട, പ്ലാസ്റ്റിക് കുപ്പികൾ, മിനറൽ വാട്ടർ ജാറുകൾ തുടങ്ങി പ്ലാസ്റ്റിക് ബക്കറ്റ് വരെയുള്ള ആക്രി സാധനങ്ങളുപയോഗിച്ച് നിർമ്മിച്ച റോബോട്ടിക് പെർകഷൻ കിറ്റ് നിർമ്മിക്കുകയുണ്ടായി.



</doc>
<doc id="224448" url="https://ml.wikipedia.org/wiki?curid=224448" title="റോബർട്ട് മോണ്ട്ഗോമറി">
റോബർട്ട് മോണ്ട്ഗോമറി

പ്രമുഖനായ സ്കോട്ടിഷ് കലാകാരനാണ് റോബർട്ട് മോണ്ട്ഗോമറി. തെരുവു കലാരൂപത്തിൽ ആനന്ദം കണ്ടെത്തുന്ന ഈ കലാകാരൻ, ജനങ്ങളിലേക്ക് തൊടുത്തു വിടുന്ന ആശയങ്ങളാണ് പ്രധാനം; അവ പ്രദർശിപ്പിക്കപ്പെടുന്ന ഇടങ്ങളല്ല എന്നു വിശ്വാസിക്കുന്നയാളാണ്.

1972ൽ സ്‌കോട്ട്ലൻഡിലെ ചാപ്പൽഹാളിൽ ജനിച്ച റോബർട്ട് ഇപ്പോൾ ലണ്ടനിലാണ് താമസം. അയർഷയറിലെ പ്രസ്റ്റ്‌വിക്ക്, എഡിൻബറോ കോളജ് ഓഫ് ആർട്സ് എന്നിവിടങ്ങളിലായി കലാപഠനം നടത്തി. ഫ്രഞ്ച് മാർക്സിയൻ എഴുത്തുകാരനായ ഗെ ദെബോർഡിന്റെ രചനകളും യൂറോപ്പിലെ വിപ്ളവകാരികളായ സിറ്റ്വേഷണലിസ്റ്റുകളുടെ പ്രവർത്തനങ്ങളും റോബർട്ടിന്റെ സൃഷ്ടികളെ സ്വാധീനിച്ചിട്ടുണ്ട്. അപ്രതീക്ഷിത സ്ഥലങ്ങളിൽ കലാസൃഷ്ടികൾ നിരത്തി കാഴ്ചക്കാരന്റെ ശ്രദ്ധ ആകർഷിക്കാൻ ശ്രമിക്കുന്ന യൂറോപ്യൻ വിപ്ളവകാരികളാണ് സിറ്റ്വേഷണലിസ്റ്റുകൾ. 1968 മേയിൽ ഫ്രാൻസിൽ നടന്ന തൊഴിലാളി സമരങ്ങളുടെ കാലഘട്ടത്തിനു ശേഷം യൂറോപ്പിലുണ്ടായ പോസ്റ്റ് സിറ്റ്വേഷണലിസ്റ്റ് യുഗത്തിന്റെ സൃഷ്ടിയാണ് റോബർട്ട്.




</doc>
<doc id="224450" url="https://ml.wikipedia.org/wiki?curid=224450" title="മാലെറ്റ് ഒഗ്ബേ ഹാബ്തേ">
മാലെറ്റ് ഒഗ്ബേ ഹാബ്തേ

പ്രമുഖയായ ഒരു വിഷ്വൽ ആർട്ടിസ്റ്റാണ് മാലെറ്റ് ഒഗ്ബേ ഹാബ്തേ.
1972ൽ എറിത്രിയയിലെ അസ്മാരയിൽ ജനനം. എറിത്രിയയും എത്യോപ്പിയയും തമ്മിലുള്ള അതിർത്തി തർക്കത്തിന്റെ ഇരയായി 1998-ൽ ഇവിടെ നിന്നു നാടുകടത്തപ്പെട്ടു. നോർവേയിലെ അഭയാർഥി ക്യാംപിലെ ജീവിതത്തിനിടയിലാണ് ചിത്രകലയിലേക്കു കടക്കുന്നത്. വരച്ചുകൂട്ടിയ ചിത്രങ്ങളെല്ലാം എടുത്തു ചെന്നപ്പോൾ നോർവേയിലെ റോഗാലാൻഡ് സ്കൂൾ ഓഫ് ആർട്സിൽ പ്രവേശനം ലഭിച്ചു. ഇവിടെ നിന്നാണു കലയിലെ പ്രാഥമിക പാഠങ്ങൾ. ബെർജിയൻ നാഷനൽ അക്കാദമി ഫൈൻ ആർട്സ് വകുപ്പിൽ തുടർ പഠനം നടത്തി.


</doc>
<doc id="224457" url="https://ml.wikipedia.org/wiki?curid=224457" title="മൗലികവാദം">
മൗലികവാദം

മതശാസനങ്ങളെ മുറുകെപ്പിടിക്കണമെന്നും പരമ്പരാഗത വിശ്വാസപ്രമാണങ്ങളിൽ ഉറച്ചുനിൽക്കണമെന്നുമുള്ള പിടിവാശിയെയാണ് മൗലികവാദം എന്ന് വിശേഷിപ്പിക്കുന്നത്. ഇരുപതാം നൂറ്റാണ്ടിന്റെ തുടക്കത്തിൽ, അമേരിക്കയിലെ പ്രൊട്ടെസ്റ്റന്റ് ക്രിസ്തുമത വിശ്വാസികളിൽ ഒരു വിഭാഗം സ്വീകരിച്ച നിലപാടുകളിൽ നിന്നാണ് ഈ താത്വിക സംജ്ഞ വികസിച്ചത്. ആധുനിക ദൈവശാസ്ത്ര നിലപാടുകൾക്കെതിരായി, വിശ്വാസപ്രമാണങ്ങളിലെ തുടർച്ചയും കൃത്യതയും ഉറപ്പാക്കുകയായിരുന്നു ഈ നിലപാട് സ്വീകരിച്ചവർ ലക്ഷ്യമിട്ടത്. 

ഒരു കൂട്ടം അടിസ്ഥാന ആശയങ്ങളോ, സിദ്ധാന്തങ്ങളോ കർക്കശമായി പാലിക്കണമെന്ന നിലപാടിനെ ഇന്ന് പൊതുവേ മൗലികവാദം എന്ന് വിളിക്കാറുണ്ട്. ആധുനികവൽക്കരണത്തിനെതിരായ ഈ നിലപാട് എല്ലാ മതവിശ്വാസങ്ങളിലും ദൃശ്യമാണ്. ക്രൈസ്തവ മൗലികവാദം, ഇസ്ലാമിക മൗലികവാദം, ഹൈന്ദവ മൗലികവാദം എന്നിങ്ങനെ വിവിധമതങ്ങളിൽ മൗലികവാദ നിലപാടുകൾ ഉടലെടുത്തിട്ടുണ്ട്. ജീവിതത്തിന്റെ ആത്മീയോന്നമനത്തിലുപരി, വിദ്യാഭ്യാസത്തിലും ജനാധിപത്യ പരിഷ്കാരങ്ങളിലും സാമ്പത്തികപുരോഗതിയിലും ഊന്നൽ നൽകുന്ന മതനിരപേക്ഷ രാഷ്ട്രം എന്ന കാഴ്ചപ്പാടിനെ എതിർക്കുന്ന സമീപനം മൗലികവാദികൾ പൊതുവിൽ സ്വീകരിക്കുന്നു. വിശുദ്ധ ഗ്രന്ഥത്തിലെ പ്രമാണങ്ങൾക്ക് അപ്രമാദിത്വം കൽപ്പിക്കുന്നു. സമൂഹത്തിലെ ഉച്ചനീചത്വങ്ങളും പദവി വ്യത്യാസങ്ങളും ദൈവദത്തമാണെന്നും അവയെ അപ്പടി തന്നെ സ്വീകരിക്കലാണ് വിധിയെന്നും അവർ വിശ്വസിക്കുന്നു. 


</doc>
<doc id="224459" url="https://ml.wikipedia.org/wiki?curid=224459" title="നാറ്റ് ടേണർ">
നാറ്റ് ടേണർ

നാറ്റ് ടേണർ അമേരിക്കയിലെ നീഗ്രോ നേതാവായിരുന്നു. അടിമകളുടെ മോചനത്തിനായി 1831-ൽ സംഘടിപ്പിക്കപ്പെട്ട "സൌത്താംപ്റ്റൺ പ്രക്ഷോഭ"ത്തിന്റെ നേതാവെന്ന നിലയിൽ വിശ്രുതനാണിദ്ദേഹം. അമേരിക്കയിലെ മകസൌത്താംപ്റ്റൺ കൌണ്ടിയിൽ ഒരു കൃഷിത്തോട്ടത്തിലെ അടിമ ജോലിക്കാരിയായിരുന്ന നാൻസി എന്ന ആഫ്രിക്കക്കാരിയുടെ മകനായി 1800 ഒക്ടോബർ 2-ന് ഇദ്ദേഹം ജനിച്ചു. യജമാനന്റെ പുത്രന്മാരെ അപേക്ഷിച്ച് നാമമാത്രമായ വിദ്യാഭ്യാസമേ ഇദ്ദേഹത്തിനു ലഭിച്ചുള്ളൂ. 

കുട്ടിയായിരിക്കുമ്പോൾത്തന്നെ അസാധാരണ ബുദ്ധിവൈഭവവും നേതൃഗുണവും ഇദ്ദേഹം പ്രകടിപ്പിച്ചിരുന്നു. ഒരു ക്രിസ്തുമത പ്രഭാഷകൻ ആകാനാണ് ആഗ്രഹിച്ചതെങ്കിലും പ്രതികൂല സാഹചര്യം നിമിത്തം അടിമപ്പണിതന്നെ സ്വീകരിക്കേണ്ടിവന്നു. എങ്കിലും ചെറുപ്പം മുതലേ അടിമത്തത്തെ ശക്തിയായി എതിർത്തിരുന്നു. അടിമകളെ മോചിപ്പിക്കുന്നതിനുവേണ്ടി ദൈവം തന്നെ നിയോഗിച്ചതാണെന്നും സ്വാതന്ത്ര്യത്തിന്റെ മഹത്ത്വം പ്രചരിപ്പിക്കുകയെന്നതാണ് തന്റെ ജീവിതലക്ഷ്യമെന്നും ഇദ്ദേഹം നീഗ്രോകളെ ഉദ്ബോധിപ്പിച്ചു. തന്റെ യജമാനനായ ട്രാവിസിന്റെ കൃഷിത്തോട്ടങ്ങളിലും പരിസരങ്ങളിലുമുള്ള നീഗ്രോകളുടെ നേതാവായിത്തീർന്ന ടേണർ അടിമകളുടെ വിമോചന പ്രവർത്തനങ്ങൾക്കായി ഏതാനും നീഗ്രോകളെ തന്നോടൊപ്പം ചേർത്തു. ഇവരെ സംഘം ചേർത്തുകൊണ്ട്, 1831 ജൂലൈ 4-ന് കലാപം നടത്താൻ ഇദ്ദേഹം പദ്ധതിയിട്ടിരുന്നുവെങ്കിലും പ്രാവർത്തികമാക്കാനുള്ള പ്രയാസംമൂലം ഉടനേ അതു വേണ്ടെന്നുവച്ചു. പിന്നീട് ഓഗസ്റ്റ് 21 രാത്രി ഇദ്ദേഹത്തിന്റെ നേതൃത്വത്തിൽ വെള്ളക്കാർക്കെതിരായ കലാപം ആരംഭിച്ചു. ടേണറുടെതന്നെ ഉടമയായിരുന്ന ട്രാവിസ് കുടുംബത്തെ വധിച്ചുകൊണ്ടാണ് പ്രക്ഷോഭം തുടങ്ങിയത്. തുടർന്ന് കൂടുതൽ ആയുധങ്ങൾ ശേഖരിച്ചുകൊണ്ട് മറ്റ് അടിമകളേയുംകൂട്ടി പരിസരങ്ങളിലുള്ള മറ്റു വെള്ളക്കാർക്കെതിരെയും ഇദ്ദേഹത്തിന്റെ നേതൃത്വത്തിലുള്ള കലാപം വ്യാപൃതമാക്കി. 23-ആം തീയതി രാത്രിയായപ്പോഴേക്കും കുട്ടികളും സ്ത്രീകളുമുൾപ്പെടെ അൻപതിൽപ്പരം വെള്ളക്കാരെ ഇവർ കൊലപ്പെടുത്തിക്കഴിഞ്ഞിരുന്നു. സമീപപ്രദേശങ്ങളിൽ ഭീതി പരത്തി കൌണ്ടിയുടെ ആസ്ഥാനം കയ്യടക്കുകയെന്നതായിരുന്നു കലാപകാരികളുടെ ലക്ഷ്യം. എന്നാൽ സമീപ കൌണ്ടികളിൽ നിന്നും ഉത്തര കരോലിനയിൽ നിന്നും സൈന്യവും വോളന്റിയർമാരും മറ്റു വെള്ളക്കാരും സംഘടിച്ച് 300-ഓളം വരുന്ന സേന രണ്ടു ദിവസം നീണ്ടുനിന്ന ഈ കലാപം അടിച്ചമർത്തി. ഇതിൽ അനവധി നീഗ്രോകൾ കൊല്ലപ്പെട്ടു.

നിരവധിപേർ വെള്ളക്കാരുടെ പിടിയിലായി. ഒളിവുസങ്കേതത്തിലേക്ക് രക്ഷപെട്ടെങ്കിലും ടേണറും ആറാഴ്ചയ്ക്കുള്ളിൽ വെള്ളക്കാരുടെ പിടിയിൽപ്പെട്ടു. ഇദ്ദേഹത്തെ വിചാരണ ചെയ്ത് വധശിക്ഷയ്ക്കു വിധിച്ചു. 1831 നവംബർ 11-ന് ശിക്ഷ നടപ്പാക്കി. 1967-ൽ പ്രസിദ്ധീകൃതമായ വില്യം സ്റ്റൈറന്റെ "ദ കൺഫെഷൻസ് ഒഫ് നാറ്റ് ടേണർ" എന്ന നോവലാണ് അമേരിക്കൻ അടിമത്തവിരുദ്ധ വിപ്ലവത്തിന്റെ ചരിത്രത്തിൽ നാറ്റിന്റെ നാമം അവിസ്മരണീയമാക്കിയത്.



</doc>
<doc id="224465" url="https://ml.wikipedia.org/wiki?curid=224465" title="ഏണസ്റ്റോ നെറ്റോ">
ഏണസ്റ്റോ നെറ്റോ

പ്രമുഖ ബ്രസീലിയൻ വിഷ്വൽ ആർടിസ്റ്റാണ് ഏണസ്റ്റോ നെറ്റോ(ജനനം:1964). കാഴ്ചക്കാരനെ സർഗാത്മക സൃഷ്ടിയുടെ മധ്യത്തിൽ പ്രതിഷ്ഠിക്കുന്ന ‘നിയോ കൺസേർട്ടോ” എന്ന ബ്രസീലിയൻ കലാ പ്രസ്ഥാനത്തിന്റെ പിൻമുറക്കാരനാണ് ഇദ്ദേഹം. സ്ഥലത്തിന്റെ സാധ്യകളെ പരമാവധി ഉപയോഗപ്പെടുത്തുന്ന വമ്പൻ ഇൻസ്റ്റലേഷനുകളാണു നെറ്റോ മെനഞ്ഞെടുക്കുന്നത്.
1964ൽ ബ്രസീലിലെ റിയോ ഡി ജനേറോയിൽ ജനിച്ചു. 1988ൽ ആദ്യ സോളോ എക്സിബിഷൻ നടത്തി. 2006ലെ പാരീസ് ഫെസ്റ്റിവലിൽ പ്രദർശിപ്പിച്ച ലെവിയത്തൻ തോട്ട് ആണു നെറ്റോയുടെ ഏറ്റവും പ്രശസ്തമായ സൃഷ്ടി. ബൈബിൾ കഥാപാത്രമായ ലെവിയത്തനെ അടിസ്ഥാനമാക്കി നിർമിച്ചതാണ് ഈ ഇൻസ്റ്റലേഷൻ. ശരീരത്തോടും ജൈവപരമായ കാര്യങ്ങളോടും ബന്ധം സ്ഥാപിക്കുന്നതാണു നെറ്റോയുടെ കലാസൃഷ്ടികളിൽ പലതും.

ലൈഫ് ഈസ് എ റിവർ എന്ന കോട്ടൺ തുണി കൊണ്ടുള്ള ഇൻസ്റ്റളേഷനാണ് മൊയ്തു ഹെരിറ്റേജ് പ്ലാസയിൽ അവതരിപ്പിച്ചിരുന്നത്. മൊയ്തൂസ് ഹെറിറ്റേജിന്റെ തട്ടിൻപുറത്തേക്ക് ഗോവണി വഴി കയറിച്ചെന്നു വേണം ഇൻസ്റ്റലേഷൻ കാണാൻ.നീലയും ഓറഞ്ചും വെളുപ്പും നിറങ്ങളുള്ള പരുത്തിത്തുണികൾക്കുള്ളിൽ സുഗന്ധവ്യഞ്ജനങ്ങൾ പൊടിച്ചു നിറച്ചാണ് ഇൻസ്റ്റലേഷൻ തയ്യാറാക്കിയിരിക്കുന്നത്. ഈ പ്രതിഷ്ടാപനത്തിൽ ഉപയോഗിച്ചിരിക്കുന്ന തുണിയെ ചർമ്മമായിട്ടാണ് സങ്കൽപിച്ചിരിക്കുന്നത്. നീലനിറം ഭാരതീയ പുരാണത്തിലെ ശിവനിൽ നിന്നും കൃഷ്ണനിൽ നിന്നുമാണ് നെറ്റോ സ്വീകരിച്ചിരിക്കുന്നത്. ഇന്ത്യയുടെ ആത്മാവും ഊർജ്ജവുമാണ് അതിനു പുറമേയുള്ള ഓറഞ്ച് നിറത്തിലുള്ള തുണി സൂചിപ്പിക്കുന്നത്.



</doc>
<doc id="224468" url="https://ml.wikipedia.org/wiki?curid=224468" title="വെള്ളവാക">
വെള്ളവാക

കരിന്തകര, കാട്ടുവാക, ജലവാക എന്നെല്ലാം അറിയപ്പെടുന്ന വെള്ളവാക മിക്ക ഏഷ്യൻ രാജ്യങ്ങളിലും കാണുന്ന ഒരു വലിയ മരമാണ്. . വളരെ വേഗം വളരുന്ന മരം.

ഫിലിപ്പൈൻസിൽ ഇതിന്റെ ഇല കറിവയ്ക്കാറുണ്ട്. വറുതിയുടെ നാളുകളിൽ ചിലപ്പോൾ തടിപോലും ഇടിച്ചുപൊടിച്ച് ഭക്ഷിക്കാറുണ്ട്. നല്ലൊരു കാലിത്തീറ്റയാണ്. തടി നല്ല വിറകാണ്. കരിയുണ്ടാക്കാനും ഉപയോഗിക്കാം. നല്ല പേപ്പർ പൾപ്പ് ഉണ്ടാക്കാൻ കൊള്ളാം. ഈട് കുറവാണെങ്കിലും ഫർണിച്ചർ ഉണ്ടാക്കാൻ തടി ഉപയോഗിക്കാം. അളവ് കുറവാണെങ്കിലും ടാനിൻ ലഭിക്കും. തടിയിലെ മുറിവിൽ നിന്നും ഊറിവരുന്ന കറ പല ആവശ്യത്തിനും ഉപയോഗിക്കാറുണ്ട്. വെള്ളവാകയുടെ എല്ലാ ഭാഗങ്ങളും കാൻസറിനെതിരെ ഉപയോഗിക്കാം. പലനാടുകളിലെയും നാട്ടുവൈദ്യങ്ങളിൽ വെള്ളവാക ഉപയോഗിക്കുന്നു. മണ്ണൊലിപ്പിനെതിരെയും തോട്ടവിളകൾക്ക് തണൽ നൽകാനും ഉത്തമമാണ് വെള്ളവാക. പോഷകശേഷി കുറഞ്ഞ മണ്ണിലും വളരും. അലങ്കാരസസ്യമായും നട്ടുവളർത്തുന്നു. മണ്ണിൽ നൈട്രജൻ വർദ്ധിപ്പിക്കാൻ വേണ്ടിയും നട്ടുവളർത്താം.

White siris, Tall albizia • Hindi: Safed siris • Urdu: Sarapatri sirsi • Assamese: Tantari-asing • Telugu: Tella chinduga • Kannada: Belari • Malayalam: Jalavaka • Marathi: Kinhai 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="224472" url="https://ml.wikipedia.org/wiki?curid=224472" title="ഴാങ് എൻലി">
ഴാങ് എൻലി

ചൈനീസ് സമകാലിക കലയുടെ മുൻ നിര പ്രതിനിധികളിലൊരാളാണ് ഴാങ് എൻലി (ജനനം:1965).
1965ൽ ചൈനയുടെ വടക്കു ഭാഗത്ത് ഉൾഗ്രാമങ്ങളിലൊന്നായ ജിലിനിൽ ജനനം. പിന്നീടു ഷാങ്ഹായിലേക്കു കലാപ്രവർത്തനങ്ങളുമായി കൂടുമാറ്റം. വുക്സി ടെക്നിക്കൽ സർവകലാശാലയിൽ നിന്ന് ആർട് ആൻഡ് ഡിസൈനിലായിരുന്നു ഴാങ്ങിന്റെ ബിരുദ പഠനം. ഡോംഗ്വ സർവകലാശാലയുടെ ആർട് ആൻഡ് ഡിസൈൻ ഇൻസ്റ്റിറ്റ്യൂട്ടിൽ ഇപ്പോൾ അധ്യാപകനാണ്. ഷാങ്ഹായിലെ ഴാങ്ങിന്റെ സ്റ്റുഡിയോ ജനാലകളില്ലാതെ നിർമിച്ചതിലൂടെ ശ്രദ്ധേയമാണ്.

യഥാർഥ കലാകാരൻ ലളിതമായ ആശയങ്ങൾകൊണ്ടാണ് കലാസൃഷ്ടികളുണ്ടാക്കുന്നതെന്നു വിശ്വസിക്കുന്ന ഴാങ്ങിന്റെ സൃഷ്ടികൾ നിഴലും വെളിച്ചവും ഇടകലർന്നവയാണ്.



</doc>
<doc id="224475" url="https://ml.wikipedia.org/wiki?curid=224475" title="റിത ലെവി-മൊണ്ടാൽസിനി">
റിത ലെവി-മൊണ്ടാൽസിനി

വൈദ്യശാസ്ത്രത്തിൽ നോബൽ സമ്മാന ജേതാവായ ശാസ്ത്രഞ്ജയായിരുന്നു റിത ലെവി-മൊണ്ടാൽസിനി(22 ഏപ്രിൽ 1909 -30 ഡിസംബർ 2012). കോശങ്ങളുടെ പ്രവർത്തനത്തെ കുറിച്ചുള്ള ഗവേഷണത്തിൽ നിർണായകമായ ഗവേഷണങ്ങൾ നടത്തി. ഇറ്റലിയിലെ ഏറ്റവും പ്രശസ്തരായ ശാസ്ത്രജ്ഞരിൽ ഒരാളായ ലെവി-മൊണ്ടാൽസിനിക്ക് 1986ലാണ് സ്റ്റാൻലി കോഹനൊപ്പം നോബൽ പുരസ്‌കാരം ലഭിച്ചത്. 
1909 ഏപ്രിൽ 22ന് ഗണിതശാസ്ത്രജ്ഞനായ അഡിമോ ലെവിയുടെയും ചിത്രകാരി അഡെലെ മൊണ്ടാൽസിനിയുടെയും ഇരട്ടമക്കളിൽ ഒരാളായി ടുറിനിൽ റീത്തയുടെ ജനിച്ചു. അവൾക്കൊപ്പം ജനിച്ച പൌല പിൽക്കാലത്ത് പ്രശസ്ത ചിത്രകാരിയായി പേരുനേടി. മൂത്ത സഹോദരൻ ജിനോ വാസ്തുശിൽപ്പിയെന്നനിലയിൽ ശ്രദ്ധേയങ്ങളായ പരീക്ഷണങ്ങൾക്ക് തുടക്കമിട്ടയാളായിരുന്നു.

1936ൽ ബിരുദം നേടി. ന്യൂറോളജിയിലും സൈക്യാട്രിയിലും ഉപരിപഠനത്തിനായിരുന്നു ആഗ്രഹം. എന്നാൽ അക്കൊല്ലം മുസോളിനി പുറപ്പെടുവിച്ച ഉത്തരവ് വിനയായിത്തീരുകയായിരുന്നു. ആര്യന്മാരല്ലാത്തവരെ അക്കാദമിക്-പ്രൊഫഷണൽ രംഗങ്ങളിൽനിന്ന് മാറ്റിനിർത്തണമെന്നതായിരുന്നു അതിന്റെ ഊന്നൽ. അങ്ങനെ റീത്തയുടെ ജൂത പശ്ചാത്തലം ഉപരിപഠനത്തിന് തടസ്സമായി.

റിത ഫാസിസ്റ്റ് ഭീകരതയുടെ കെടുതികൾ ഏറെ അനുഭവിച്ചാണ് തന്റെ ഗവേഷണവുമായി മുന്നോട്ടുപോയത്. 1936ൽ വൈദ്യശാസ്ത്രത്തിൽ ബിരുദപഠനം പൂർത്തിയാക്കി. എന്നാൽ, ജൂതന്മാർ ജോലി ചെയ്യുന്നത് ഫാസിസ്റ്റ് സർക്കാർ വിലക്കിയതിനെ തുടർന്ന് വീട്ടിൽ ഒരുക്കിയ താൽക്കാലിക പരീക്ഷണശാലയിൽ വച്ചായിരുന്നു ഗവേഷണങ്ങൾ നടത്തിയിരുന്നത്. ജർമനി ഇറ്റലി ആക്രമിച്ചതോടെ 1943 വരെ ഇവരുടെ കുടുംബം ഒളിവിൽ കഴിയുകയായിരുന്നു.ജർമനി ഇറ്റലി ആക്രമിച്ച സാഹചര്യത്തിൽ തന്റെഗവേഷണവുമായി മുന്നോട്ടുപോകാൻ യു.എസിലേക്ക് കുടിയേറുകയായിരുന്നു. യു.എസിൽ വെച്ചാണ് ഇവർ കോശങ്ങളുടെ വളർച്ചാഗതിയെ നിർണയിക്കുന്ന ഘടകങ്ങൾ ഗവേഷണത്തിലൂടെ കണ്ടെത്തിയത്. ഈ ഗവേഷണത്തിനാണ് ഇവർക്ക് നോബൽ പുരസ്‌കാരം ലഭിച്ചത്. ആഫ്രിക്കയിൽ സന്നദ്ധപ്രവർത്തനങ്ങൾക്കായി ലെവി-മൊണ്ടാൽസിനി ഫൗണ്ടേഷൻ ആരംഭിച്ചു.



</doc>
<doc id="224483" url="https://ml.wikipedia.org/wiki?curid=224483" title="റിഗോ 23">
റിഗോ 23

ചിത്രകാരൻ, ചുവർ ചിത്രകാരൻ, രാഷ്ട്രീയ ചിത്രകാരൻ എന്നീ നിലകളിലെല്ലാം പ്രശസ്തനാണ് റിക്കാർഡോ ഗോവിയ എന്ന റിഗോ 23.
പോർച്ചുഗീസ് ദ്വീപായ മദീരയിൽ 1966ൽ ജനിച്ചു. സാൻ ഫ്രാൻസിസ്കോയിലെ ആർട് ഇൻസ്റ്റിറ്റ്യൂട്ടിൽ നിന്നു ഫൈൻ ആർട്സിൽ ബിരുദവും സ്റ്റാൻഫോർഡ് യൂണിവേഴ്സിറ്റിയിൽ നിന്നു ബിരുദാനന്തര ബിരുദവും നേടി. കോളജ് പഠനകാലത്തു തന്നെ വരയുടെ ലോകത്തു സജീവമായി. 1995ൽ ‘റിഗോ 95” എന്നും 1997ൽ ‘റിഗോ 97” എന്നും പേരു മാറ്റിയ ഈ കലാകാരൻ 2003 മുതൽ ‘റിഗോ 23” എന്ന പേരിലാണ് അറിയപ്പെടുന്നത്. 1990കളിൽ സാൻഫ്രാൻസിസ്കോയിലെ ചുവർ ചിത്രകലാ പ്രസ്ഥാനവുമായി ബന്ധപ്പെട്ടും ഇദ്ദേഹം പ്രവർത്തിച്ചിട്ടുണ്ട്. വാസ്കോ ഡ ഗാമയുടെ ക്രൂരകൃത്യങ്ങളാണ് റിഗോയുടെ ഇൻസ്റ്റേലനു വിഷയം. 

ബ്ളാക്ക് പാന്തേഴ്സും അമേരിക്കൻ ഇന്ത്യൻ മൂവ്‌മെന്റ് പോലുള്ള രാഷ്ട്രീയ സാമൂഹിക പ്രസ്ഥാനങ്ങളുമായി ബന്ധപ്പെട്ട റിഗോ രാഷ്ട്രീയത്തടവുകാരുടെ ജീവിതവും തന്റെ സൃഷ്ടികളിലൂടെ ലോകത്തെ അറിയിച്ചു. 
കൊച്ചി-മുസിരിസ് ബിനാലെയിൽ റിഗോ 23 അവതരിപ്പിച്ച ഇൻസ്റ്റളേഷനാണ് എക്കോ അർമദ. മുളയും ഇരുമ്പുവളയങ്ങളും കയറുമെല്ലാം ചേർത്താണ് ഇൻസ്റ്റലേഷന്റെ മുഖ്യഭാഗം നിർമിച്ചത്. പത്തു മീറ്റർ നീളമുള്ള, സിലിണ്ടർ രൂപത്തിലുള്ള ഈ കലാ ശിൽപ്പത്തിന്റെ ഒരു വശത്തുനിന്ന് നോക്കിയാൽ മറുവശത്ത് വല്ലാർപാടം കണ്ടെയ്നർ ടെർമിനൽ കാണാം. ഇൻസ്റ്റലേഷന്റെ വശങ്ങളിലായി 270 മുളവിളക്കുകൾ സ്ഥാപിച്ചിട്ടുണ്ട്. പോർച്ചുഗീസുകാർ കൊച്ചിയിൽ അവശേഷിപ്പിച്ച കാപ്പിരി മിത്തിന്റെ ചുവടുപിടിച്ചാണ് ഇൻസ്റ്റലേഷൻ തയ്യാറാക്കുന്നത്. പോർച്ചുഗീസുകാർ അടിമവേലക്ക് കൊണ്ടുവന്ന കാപ്പിരികളെ 1663 ൽ മടക്കയാത്രക്കുമുമ്പ് അവർ കൊന്നൊടുക്കിയശേഷം ആ ആത്മാക്കളെ, തങ്ങൾ മണ്ണിൽ കുഴിച്ചിട്ട നിധിപേടകങ്ങൾക്ക് കാവലേൽപ്പിച്ചെന്നാണ് സങ്കൽപ്പം. വാസ്കോ ഡ ഗാമ കൊല ചെയ്ത തലപ്പണ നമ്പൂതിരി എന്ന പുരോഹിതനുമായി ബന്ധപ്പെട്ട കഥയുമായി ചേർത്താണ് റിഗോ23 തന്റെ ഇൻസ്റ്റലേഷന്റെ മറ്റൊരു ഭാഗം തയ്യാറാക്കിയിരിക്കുന്നത്. ഇയാളുടെ ചെവികൾ അറുത്തുമാറ്റി പട്ടിയുടെ ചെവികൾ വെച്ചുപിടിപ്പിച്ചതായാണ് വിശ്വാസം. പോർച്ചുഗീസുകാരുമായുള്ള പോരാട്ടത്തിൽ മരണമടഞ്ഞവർക്കുള്ള ആദരവായാണ് മുളയും കയറുമെല്ലാമുള്ള വലിയ കുഴലിന്റെ വശങ്ങളിൽ വിളക്കുകൾ കത്തിക്കുന്നത്. കൊച്ചി സ്വദേശിയായ ജോർജ് തുണ്ടിപ്പറമ്പിൽ (റോയ്) രചിച്ച ഇംഗ്ലീഷ് നോവൽ 'മായ'യുടെ ഇതിവൃത്തമാണ് ഡച്ച് സെമിത്തേരിയും കാപ്പിരിയും.

1999
Biennal Award, The Louis Comfort Tiffany Foundation, New York, NY

2006
Eureka Fellowship, Fleishhacker Foundation, CA

2007
Howard Fellowship, Brown University, Providence, RI;



</doc>
<doc id="224487" url="https://ml.wikipedia.org/wiki?curid=224487" title="അക്കിത്തം നാരായണൻ">
അക്കിത്തം നാരായണൻ

പ്രമുഖനായ ഭാരതീയ ചിത്രകാരനാണ് അക്കിത്തം നാരായണൻ (Akkitham Narayanan)(ജനനം : 1939). മൂന്ന് പതിറ്റാണ്ടിലേറെയായി പാരീസിൽ സ്ഥിരതാമസമായ നാരായണന്റെ രചനകൾ ദൽഹിയിലെ മോഡേൺ ആർട്ട് ഗാലറി, പാരീസിലെ മിനിസ്ട്രി ഓഫ് കൾച്ചറൽ അഫയേഴ്‌സ്, പാരീസ് ഇന്റർനാഷണൻ ലൈബ്രറി, പോളണ്ടിലെ ഏഷ്യാ-പസഫിക് മ്യൂസിയം, ജർമനിയിലെ വിൽഹെൽ ഷാമൻ മ്യൂസിയം, ജപ്പാനിലെ ഗ്ലെൻഡ്ബാറ മ്യൂസിയം എന്നിവിടങ്ങളിലുണ്ട്. 2015 ലെ രാജാരവിവർമ്മ പുരസ്‌കാരം ലഭിച്ചിട്ടുണ്ട്. പ്രശസ്ത മലയാളകവി അക്കിത്തം അച്യുതൻ നമ്പൂതിരിയുടെ അനുജൻ കൂടിയാണ് ഇദ്ദെഹം.

കുമരനെല്ലൂരിൽ ജനിച്ച നാരായണൻ പത്താം ക്ലാസ് കഴിഞ്ഞാണു ചിത്രപഠനത്തിലേക്കു തിരിയുന്നത്. ചിത്രകലയിൽ ഡിപ്ലോമയ്ക്കു ശേഷം ഡൽഹിയിലേക്ക്. ചിത്രകാരന്മാരുടെ സ്ഥിരം വേദിയായ ചോളമണ്ഡലം വില്ലെജിന്റെ സ്ഥാപകരിൽ ഒരാളാണു ഇദ്ദേഹം. സ്കോളർഷിപ്പ് ലഭിച്ചാണു ഫ്രാൻസിലേക്കു പോയത്. പാരീസിലെ പ്രശസ്തമായ ഇക്കോൾ ഡി ബ്യൂക്‌സ് ആർട്‌സിൽ നിന്നും പഠനം പൂർത്തിയാക്കി. ഇവിടെ നിന്നാണു ജീവിത സഖി, സച്ചിക്കോയെ കണ്ടെത്തിയത്. സച്ചിക്കോ പാരീസിലെ അറിയപ്പെടുന്ന ടെക്സ്റ്റൈൽ ഡിസൈറാണ്.

ഭാരതീയ തത്ത്വചിന്തകളിലും ദർശനങ്ങളിലും അധിഷ്ഠിതമായ ശൈലിയാണു നാരായണന്റെ ചിത്രങ്ങളിലധികവും കാണുക. താന്ത്രിക് രീതിയിലാണ് അക്കിത്തം വരച്ചു തുടങ്ങിയത്. പിന്നീട് ചില മാറ്റങ്ങൾ വരയിലും കണ്ടു തുടങ്ങി. ജോമെട്രിക് രീതിയിൽ കളങ്ങൾ നിരത്തിയാണിത്. 



</doc>
<doc id="224489" url="https://ml.wikipedia.org/wiki?curid=224489" title="ബാലകൃഷ്ണൻ ചെറൂപ്പ">
ബാലകൃഷ്ണൻ ചെറൂപ്പ

ജീവശാസ്ത്ര വിദഗ്ദ്ധൻ,കോളേജ് അദ്ധ്യാപകൻ.ചിറ്റൂർ ഗവർമെന്റ് കോളേജിൽ നിന്നും പ്രിൻസിപ്പൽ ആയി വിരമിച്ചു.കേരള ശാസ്ത്രസാഹിത്യ പരിഷത്ത് പ്രസിദ്ധീകരണമായ ശാസ്ത്രകേരളം മാസിക പത്രാധിപർ


</doc>
<doc id="224493" url="https://ml.wikipedia.org/wiki?curid=224493" title="മാറ്റിനി">
മാറ്റിനി

അനീഷ് ഉപാസന സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മാറ്റിനി. മൈഥിലി, മഖ്ബൂൽ സൽമാൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ജ്യോതിഷ് ശങ്കറിന്റെ കഥയ്ക്ക് അനിൽ നാരായണൻ തിരക്കഥയും സംഭാഷണവും രചിച്ചിരിക്കുന്നു. നിശ്ചലഛായാഗ്രാഹകനായ അനീഷ് ഉപാസനയുടെ ആദ്യ സംവിധാനസംരംഭമാണിത്. മമ്മൂട്ടിയുടെ അനന്തരവനായ മഖ്ബൂൽ സൽമാൻ ഈ ചിത്രത്തിലൂടെ നായകനായി അരങ്ങേറി. മമ്മൂട്ടിയുടെ മകനായ ദുൽഖർ സൽമാൻ ആദ്യമായി അഭിനയിച്ച "സെക്കന്റ് ഷോ" എന്ന ചിത്രത്തിന്റെ നിർമ്മാതാക്കളായ എ.ഒ.പി.എൽ. എന്റർടെയിൻമെന്റ് പ്രൈവറ്റ് ലിമിറ്റഡ് തന്നെയാണ് ഈ ചിത്രവും നിർമ്മിച്ചത്.

രണ്ടു വ്യക്തികളുടെ ചലച്ചിത്രരംഗത്തേക്കുള്ള യാത്രയും ഒരു വെള്ളിയാഴ്ചയിലെ മാറ്റിനി ഷോയിലൂടെ അവരുടെ ജീവിതം എങ്ങനെ മാറിമറിയുന്നു എന്നതുമാണ് ചിത്രത്തിന്റെ ഇതിവൃത്തം.

രതീഷ് വേഗയും ബോളിവുഡ് സംഗീതസംവിധായകനായ ആനന്ദ് രാജ് ആനന്ദുമാണ് ചിത്രത്തിലെ ഗാനങ്ങൾക്ക് സംഗീതം പകർന്നിരിക്കുന്നത്. വിനു കൃഷ്ണൻ എഴുതി, മൈഥിലി അവതരിപ്പിച്ച ഐറ്റം നൃത്തം ചിത്രീകരിച്ച "അയലത്തെ വീട്ടിലെ" എന്ന ഗാനത്തിന്റെ സംഗീതസംവിധാനമാണ് ആനന്ദ് നിർവ്വഹിച്ചത്. പ്രസ്തുത ഗാനരംഗം യൂട്യൂബിൽ അപ്‌ലോഡ് ചെയ്ത് രണ്ടാഴ്ചയ്ക്കകം നാലരലക്ഷത്തിലേറെ തവണ പ്ലേ ചെയ്യപ്പെട്ടു. ഗിരീഷ് പുത്തഞ്ചേരിയുടെ മകനായ ദീനനാഥ് പുത്തഞ്ചേരിയാണ് ചിത്രത്തിലെ മറ്റു രണ്ട് ഗാനങ്ങൾ എഴുതിയത്. നടിയായ കാവ്യ മാധവൻ "മൗനമായ് മനസ്സിൽ" എന്ന ഗാനത്തിലൂടെ ചലച്ചിത്രപിന്നണിഗായികയായി അരങ്ങേറി. യൂണിവേഴ്സൽ മ്യൂസിക്കാണ് ഗാനങ്ങൾ വിപണനം ചെയ്തിരിക്കുന്നത്. ഗോപി സുന്ദറാണ് ചിത്രത്തിന്റെ പശ്ചാത്തലസംഗീതം ഒരുക്കിയത്.


</doc>
<doc id="224496" url="https://ml.wikipedia.org/wiki?curid=224496" title="ജോസഫ് സെമ">
ജോസഫ് സെമ

പ്രമുഖനായ ഇൻസ്റ്റളേഷൻ ആർട്ടിസ്റ്റാണ് ജോസഫ് സെമ(ജനനം:). മനുഷ്യൻ പരസ്പരം ആശ്രയിക്കുന്നുവെന്ന ലോക തത്ത്വമാണ് ഇദ്ദേഹത്തിന്റെ സൃഷ്ടികളുടെ അടിസ്ഥാനം. ജനിച്ചത് ഇറാഖിലാണെങ്കിലും വളർന്നത് ഇസ്രയേലിലായിരുന്നു. ലണ്ടൻ, ബർലിൻ, പാരിസ്, ആംസ്റ്റർഡാം എന്നിവിടങ്ങളിൽ താമസിച്ചു കലാസൃഷ്ടി നടത്തുന്നു.
1948 ഫെബ്രുവരി 24നു ബാഗ്ദാദിൽ ജനിച്ച സെമ രണ്ടാം വയസ്സിൽ ഇസ്രയേലിലെ ടെൽ അവീവിലേക്കു കുടുംബത്തോടൊപ്പം പലായനം ചെയ്തു. യൂണിവേഴ്സിറ്റി ഓഫ് ടെൽ അവീവിൽ നിന്ന് ഇലക്ട്രോണിക്സിലും തത്ത്വചിന്തയിലും പഠനം പൂർത്തിയാക്കിയ സെമ കോളജ് പഠനകാലത്തു തന്നെ കലാസൃഷ്ടി തുടങ്ങി. എഴുപതുകളുടെ മധ്യത്തിലാണ് ഇസ്രയേൽ വിട്ടത്. സ്വയം വിധിച്ച പ്രവാസമെന്നാണു ജോസഫ് സെമ തന്റെ യാത്രകളെ വിശേഷിപ്പിച്ചിട്ടുള്ളത്. 



</doc>
<doc id="224503" url="https://ml.wikipedia.org/wiki?curid=224503" title="റ്റൂ ആൻഡ് എ ഹാഫ് മെൻ">
റ്റൂ ആൻഡ് എ ഹാഫ് മെൻ

സി.ബി.എസ് സൃഷ്ടിച്ച ഒരു പ്രമുഖ അമേരിക്കൻ സീരിയലാണ് റ്റൂ ആൻഡ് എ ഹാഫ് മെൻ. ഇന്ത്യയിൽ ഇത് സ്റ്റാർ വേൾഡിലാണ് സമ്പ്രേഷണം ചെയ്യുന്നത്. പരസ്യ ചിത്രങ്ങൾക്ക് ഈണം നൽകുന്ന ചാർലി ഹാർപ്പർ തന്റെ മാലിബു കടലോര മാളികയിൽ നയിക്കുന്ന സുഖലോലുപ ജീവിതമാണ് മുഖ്യ പ്രമേയം. എന്നാൽ ചാർലിയുടെ അനുജൻ അലനും അലന്റെ 9 വയസുകാരൻ പുത്രൻ ജെയ്ക്കും മാളികയിലേക്ക് താമസം മാറുന്നതോടെ ചാർലിയുടെ സുഖ ജീവിതത്തിന് ഭംഗം വരുന്നു. സമ്പന്നനും സുഖലോലുപനുമായ ചാർലിയിൽ നിന്ന് അമ്പേ വ്യത്യസ്തമാണ് ദരിദ്രനും പിശുക്കനും സദാ പിരിമുറുക്കം അനുഭവിക്കുന്നവനും വിവാഹ മോചിതനുമായ അലന്റെ അവസ്ഥ. ഇവരുടെ വൈരുദ്ധ്യങ്ങളാണ് തമാശകൾക്ക് മിക്കവാറും വഴി വെക്കുക.


</doc>
<doc id="224506" url="https://ml.wikipedia.org/wiki?curid=224506" title="സി.പി. ഗോവിന്ദപിള്ള">
സി.പി. ഗോവിന്ദപിള്ള

ഉള്ളൂരിന്റെ സമകാലികനായ എഴുത്തുകാരനും, പത്രപ്രവർത്തകനും, സാഹിത്യ ഗവേഷകനുമായിരുന്നു ചിറയിൻകീഴ് ഗോവിന്ദപ്പിള്ള എന്ന സി.പി. ഗോവിന്ദപ്പിള്ള. (ജനനം. കൊ.വ.1052 ഇടവം 8, മരണം. 1114 മീനം 20) "മലയാളത്തിലെ പഴയപാട്ടുകൾ "എന്ന പ്രശസ്തമായ കൃതിയുടെ സമ്പാദകൻ ഇദ്ദേഹമാണ്. 

ചിറയിൻകീഴുള്ള കരിങ്ങോടത്ത് തറവാട്ടിൽ ജിനിച്ച ഗോവിന്ദപ്പിള്ളയുടെ പിതാവ് കടവത്തുവീട്ടിൽ പരമേശ്വരൻ പിള്ളയും മാതാവ് കല്യാണിക്കുട്ടിയമ്മയുമാണ്.

ചെറുപ്പത്തിൽ തന്നെ എഴുത്തിനോട് കമ്പം മൂത്ത ഗോവിന്ദപ്പിള്ള 1901 ൽ ചിറയിൻകീഴ് നിന്നും "കേരളപഞ്ചിക" എന്ന ഒരു പത്രം പ്രസിദ്ധീകരിച്ചുവെങ്കിലും അത് കൂടുതൽ നാൾ മുന്നോട്ടുകൊണ്ടുപോകാനായില്ല. അതിനെതുടർന്ന് കുറച്ചുനാൾ സ്വദേശാഭിമാനിയുടെ പത്രാധിപ സമിതി അംഗമായി പ്രവർത്തിച്ചു. തുടർന്ന് പൗരസ്ത്യഭാഷാ ബിരുദം നേടിയ അദ്ദേഹത്തിന് തിരുവനന്തപുരത്ത് മലയാളം മുൻഷിയായി ജോലിലഭിക്കുകയും പ്രവർത്തനരംഗം തിരുവനന്തപുരത്തേക്ക് മാറ്റുകയും ചെയ്തു.

നാടൻകലകൾ നേരിട്ടുകണ്ട്, നാടോടിപ്പാട്ടുകൾ ശേഖരിച്ച്, അവയുടെ വർഗ്ഗീകരണം, ചരിത്രക്കുറിപ്പെഴുതൽ തുടങ്ങിയ കാര്യങ്ങൾ നിർവ്വഹിച്ചതിലൂടെ സാഹിത്യ ചരിത്രത്തോടൊപ്പം, കേരള ചരിത്രത്തെയും അടയാളപ്പെടുത്താൻ അദ്ദേഹത്തിന് കഴിഞ്ഞു. തിരുവനന്തപുരത്തെ താമസത്തിനിടയിൽ മഹാകവി ഉള്ളൂരുമായി പരിചയപ്പെടുകയും അദ്ദേഹത്തിനോടൊപ്പം പഴയ പാട്ടുകൾ ശേഖരിക്കുന്നതിനായി ഗ്രാമ-ഗ്രാമാന്തരങ്ങളിൽ സഞ്ചരിക്കുകയും ചെയ്തു. നാടൻപാട്ടുകളെക്കുറിച്ചുള്ള ഗോവിന്ദപ്പിള്ളയുടെ പഠനങ്ങൾ കണ്ടത്തിൽ വർഗ്ഗീസ് മാപ്പിളയുടെ ശ്രദ്ധയിൽപ്പെടുകയും അത് ഭാഷാപോഷിണിയിലെ എഴുത്തുകാരനായി അദ്ദേഹത്തെ മാറ്റുന്നതിലേക്ക് നയിക്കുകയും ചെയ്തു.

മലയാളത്തിലെ പഴയപാട്ടുകൾ എന്ന കൃതിയുടെ ഒന്നാംഭാഗം 1918 ൽ പ്രസിദ്ധീകരിച്ചു. രണ്ടാംഭാഗം അദ്ദേഹം തയ്യാറാക്കിയതായി അറിവില്ല. മലയാള സാഹിത്യത്തിനും നാടോടിവിജ്ഞാനീയത്തിനും വിലപ്പെട്ട സംഭാവനയായി ഈ ഗ്രന്ഥം വിലയിരുത്തപ്പെടുന്നു.



</doc>
<doc id="224507" url="https://ml.wikipedia.org/wiki?curid=224507" title="ശബ്ദമലിനീകരണം">
ശബ്ദമലിനീകരണം

മനുഷ്യന്റെയോ, മൃഗത്തിന്റെയോ, യന്ത്രസാമഗ്രികളുടെയോ പ്രവർത്തനത്താൽ സൃഷ്ടിക്കപ്പെടുന്നതും മനുഷ്യന്റെയോ മറ്റുജീവികളുടെയോ സ്വൈരജീവിതത്തെ അഥവാ സംതുലനാവസ്ഥയെ താളംതെറ്റിക്കുന്നതുമായ അമിതവും അസഹ്യവുമായ ശബ്ദത്തെയാണ് ശബ്ദമലിനീകരണം എന്നു വിശേഷിപ്പിക്കുന്നത്. മറ്റൊരർത്ഥത്തിൽ പറഞ്ഞാൽ, അനാവശ്യമായതും കാതുകൾക്ക് അരോചകമായതുമായ ശബ്ദസൃഷ്ടിയാണ് ശബ്ദമലിനീകരണം.

വാഹനങ്ങളിൽ വിമാനം, തീവണ്ടി മുതലയാവയിൽ നിന്നുമുള്ള ശബ്ദം, യന്ത്രസാമഗ്രികൾ, ഉച്ചഭാഷണികൾ തുടങ്ങിയവയുടെ പ്രവർത്തനം മൂലമുണ്ടാകുന്ന ശബ്ദം തുടങ്ങി, ശബ്ദമലിനീകരണത്തിന്റെ സ്രോതസ്സുകൾ നിരവധിയാണ്. നാഡീ-ഞരമ്പുകൾ ഹൃദയം തുടങ്ങിയ മനുഷ്യാവയവങ്ങൾക്ക് ക്ഷതംമേൽക്കുന്നതിനും മാനസിക പിരിമുറുക്കത്തിനും കേൾവിശേഷി നഷ്ടപ്പെടലിനും ശബ്ദമലിനീകരണം വഴിവെയ്കും. അസ്വസ്ഥത, അരോചകം എന്നീ അർത്ഥങ്ങളുള്ള നൌസീസ് (nauseas) എന്ന ലത്തീൻ പദത്തിൽ നിന്നുമാണ് നോയിസ് അഥവാ ഒച്ച എന്ന വാക്കുണ്ടാകുന്നത്.


</doc>
<doc id="224508" url="https://ml.wikipedia.org/wiki?curid=224508" title="2013">
2013

ഗ്രിഗോറിയൻ കലണ്ടർ പ്രകാരം ചൊവ്വാഴ്ച ആരംഭിച്ച ഒരു സാധാരണ വർഷമാണ് 2013 (MMXIII). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2013-ആമത്തെയും ഇരുപത്തൊന്നാം നൂറ്റാണ്ടിലെ പതിമൂന്നാമത്തെയും വർഷമാണിത്.



</doc>
<doc id="224511" url="https://ml.wikipedia.org/wiki?curid=224511" title="സഞ്ജയൻ ഘോഷ്">
സഞ്ജയൻ ഘോഷ്

നവ മാധ്യമങ്ങൾ ഉപയോഗിക്കുന്ന പ്രമുഖനായ ഒരു ഇൻസ്റ്റളേഷൻ കലാകാരനാണ് സഞ്ജയൻ ഘോഷ് .കൊൽക്കത്ത വിശ്വഭാരതി സർവകലാശാലയിലെ കലാഭാവന വിഷ്വൽ സെൻററിലെ റീഡറാണ് സഞ്ജയൻ. 
നാടക സംവിധായകൻ ബാദൽ സർക്കാരിന്റെ ശിൽപശാലകളും ശാന്തിനികേതനിലെ പഠനവും സഞ്ജയനിൽ സ്വാധീനം ചെലുത്തിയിട്ടുണ്ട്.


</doc>
<doc id="224646" url="https://ml.wikipedia.org/wiki?curid=224646" title="രാസഷണ്ഡീകരണം">
രാസഷണ്ഡീകരണം

ലൈംഗികചോദനയും ലൈംഗികോത്തേജനവും കുറയ്ക്കാനുദ്ദേശിച്ചുള്ള ഔഷധപ്രയോഗത്തെയാണ് രാസഷണ്ഡീകരണം (Chemical castration) എന്നു പറയുന്നത്. ശസ്ത്രക്രീയയിലൂടെയുള്ള ഷണ്ഡീകരണത്തിൽ വൃഷണങ്ങൾ കീറിമാറ്റുകയാണ് ചെയ്യുന്നതെങ്കിൽ രാസപ്രയോഗം യഥാർത്ഥത്തിൽ ഒരു മനുഷ്യന്റെ വൃഷണങ്ങൾക്ക് സ്ഥിരമായ നാശമൊന്നും വരുത്തുകയില്ല. ഇത് കുട്ടികളുണ്ടാകാതിരിക്കാനുള്ള തരം ശസ്ത്രക്രീയയുമല്ല

മരുന്നുകളുടെ ഉപയോഗം നിലയ്ക്കുമ്പോൾ ഷണ്ഡീകരണം നിലയ്ക്കുമെന്നാണ് പൊതുവിൽ കരുതപ്പെടുന്നത്. ചിലപ്പോൾ ശരീരത്തിലെ രാസപ്രവർത്തനങ്ങളിൽ സ്ഥിരമായ മാറ്റം മരുന്നുപയോഗത്തിലൂടെ സംഭവിക്കുന്നതായി കാണപ്പെടുന്നുണ്ട്. അസ്ഥികളിലെ കാൽസ്യത്തിന്റെ അളവ് കുറയുന്നതുപോലുള്ള മാറ്റങ്ങളാണ് കാണപ്പെട്ടിട്ടുള്ളത്. പാർശ്വഫലങ്ങളുണ്ടാകാനുള്ള സാദ്ധ്യത, മനുഷ്യാവകാശദ്ധ്വംശനമാണ് എന്ന ആരോപണം എന്നിവയുണ്ടെങ്കിലും പല ലോകരാജ്യങ്ങളിലും ഒരു ശിക്ഷാരീതിയായി രാസപ്രയോഗത്തിലൂടെയുള്ള ഷണ്ഡീകരണം നടക്കുന്നുണ്ട്.

പുരുഷ ലൈംഗികഹോർമോണുകളായ ആൻഡ്രൊജനുകൾക്ക് എതിരായി പ്രവർത്തിക്കുന്ന "ആന്റി ആൻഡ്രൊജൻ" മരുന്നുകളാണ് നൽകുന്നത്. സൈപ്രോട്ടറോൺ അസറ്റേറ്റ്, ഡിപോ-പ്രൊവേറ എന്നിവ കൃത്യമായ ഇടവേളകളിൽ നൽകപ്പെടും. ഡിപോ പ്രൊവേറ മൂന്നുമാസത്തിലൊരിക്കൽ കുത്തിവയ്ക്കുകയാണ് ചെയ്യുന്നത്. സൈക്കോസിസ് എന്ന മാനസികരോഗചികിത്സയുക്കുപയോഗിക്കുന്ന ബെൻപെരിഡോൾ പോലെയുള്ള മരുന്നുകളും ഈ ആവശ്യത്തിനുപയോഗിക്കാവുന്നതാണ്. ഇത് വളരെനാൾ ഫലം നീണ്ടുനിൽക്കുന്ന തരം കുത്തിവയ്പ്പിലൂടെ നൽകാവുന്നതാണ്.

പുരുഷന്മാരിൽ ഉപയോഗിക്കുമ്പോൾ ഈ മരുന്നുകൾ ലൈംഗികാസക്തിയും ലൈംഗിക വിചാരങ്ങളും ഉദ്ധാരണശേഷിയും കുറയ്ക്കും. ജീവന് അപകടമുണ്ടാക്കുന്ന തരം പാർശ്വഫലങ്ങൾ വിരളമാണ്. ശരീരത്തിൽ കൊഴുപ്പിന്റ അംശം കൂടുക, അസ്ഥികളുടെ സാന്ദ്രത കുറയുക, ഹൃദ്രോഗമുണ്ടാകാനുള്ള സാദ്ധ്യത വർദ്ധിക്കുക എന്നിങ്ങനെയുള്ള പ്രശ്നങ്ങളുണ്ട്. സ്തനവളർച്ച (gynecomastia), രോമവളർച്ച കുറയുക, പേശികളുടെ അളവു കുറയുക മുതലായ പാർശ്വഫലങ്ങളുമുണ്ടാകാറുണ്ട്.

ശസ്ത്രക്രീയയിലൂടെ ഷണ്ഡരാക്കുകയോ ജീവിതകാലം മുഴുവൻ ജയിലിലടയ്ക്കുകയോ ചെയ്യുന്നതിലും കൂടുതൽ മനുഷ്യത്വമുള്ള ശിക്ഷയാണ് ഇതെന്ന് ഒരുപക്ഷം വാദിക്കുമ്പോൾ, അമേരിക്കൻ സിവിൽ ലിബർട്ടീസ് യൂണിയൻ പോലുള്ള സംഘടനകൾ ഇതിനുപയോഗിക്കുന്ന മരുന്നുൾപ്പെടെ ഒരു മരുന്നും നിർബന്ധത്തിലൂടെയോ പ്രേരണയിലൂടെയോ ഏതൊരു മനുഷ്യനും നൽകുന്നതിനെ എതിർക്കുന്നു. ഇത് ക്രൂരവും അസാധാരണവുമായ ശിക്ഷാരീതിയാണെന്നാണ് അവരുടെ അഭിപ്രായം. അമേരിക്കൻ ഭരണഘടനയുടെ എട്ടാം ഭേദഗതി പ്രകാരം ഇത്തരം ശിക്ഷാരീതി നിരോധിക്കപ്പെട്ടിട്ടുണ്ടെന്നും അതിനാൽ ഈ ശിക്ഷ നിർത്തലാക്കണമെന്നും അവർ വാദിക്കുന്നു. സന്താനോൽപ്പാദനം എന്ന അവകാശത്തെ ഈ ശിക്ഷ തടയുന്നു എന്നും പലതരം ആരോഗ്യപ്രശ്നങ്ങൾ ഇതുമൂലം ഉണ്ടാകുന്നുണ്ട് എന്നുമാണ് അവരുടെ വാദം. 

അമേരിക്കൻ ഭരണഘടനയുടെ പതിനാലാം ഭേദഗതി പ്രകാരമുള്ള തുല്യസംരക്ഷണം എന്ന തത്ത്വവും ഈ ശിക്ഷാരീതി ലംഘിക്കുന്നുണ്ട് എന്ന വാദമുണ്ട്. ഈ ശിക്ഷയ്ക്കുപയോഗിക്കുന്ന രാസവസ്തുക്കളുടെ ഫലം സ്ത്രീകളേക്കാൾ കൂടുതൽ പുരുഷന്മാരെയാണ് ബാധിക്കുന്നത് എന്നതാണ് ഈ വാദത്തിന്റെ അടിസ്ഥാനം. സന്നദ്ധരായ ആൾക്കാരിലേ ഈ മരുന്നുകൾ പ്രയോഗിക്കാവൂ എന്ന് ചട്ടമുണ്ടെങ്കിലും വിശദാംശങ്ങൾ മനസ്സിലാക്കി സമ്മതം നൽകാനുള്ള പ്രതികളുടെ കഴിവ് ഒരു പ്രശ്നമാണ്. തടവു ശിക്ഷയിൽ ഇളവു കിട്ടാൻ രാസ ഷണ്ഡീകരണത്തിനു തയ്യാറാകണം എന്ന വ്യവസ്ഥ നിയമവിരുദ്ധമാണെന്ന് 1984-ൽ മിച്ചിഗണിലെ അപ്പീൽ കോടതി വിധിക്കുകയുണ്ടായി. മെഡ്രോക്സി പ്രൊജസ്റ്ററോൺ അസറ്റേറ്റ് എന്ന മരുന്ന് സുരക്ഷിതമാണെന്ന രീതിയിൽ പൊതു സ്വീകാര്യത ലഭിച്ചിട്ടില്ലാത്തതാണെന്നതും വിവരങ്ങൾ മനസ്സിലാക്കിക്കൊണ്ടുള്ള സമ്മതം ലഭിക്കാനുള്ള തടസ്സവുമാണ് വിധിക്കുള്ള കാരണങ്ങൾ. 

1981-ൽ പി. ഗാഗ്നെ നടത്തിയ പരീക്ഷണത്തിൽ ലൈംഗികക്കുറ്റങ്ങൾ നടത്തിയ ദീർഘകാല ചരിത്രമുള്ള 48 പുരുഷന്മാർക്ക് 12 മാസത്തോളം മെഡ്രോക്സി പ്രൊജസ്റ്ററോൺ അസറ്റേറ്റ് നൽകപ്പെട്ടു. ഇവർക്ക് ലൈംഗിക ചോദനയിലുള്ള നിയന്ത്രണവും ലൈംഗിക കാര്യങ്ങളെപ്പറ്റിയുള്ള ചിന്തകളും കുറഞ്ഞതായാണ് കാണപ്പെട്ടത്. മരുന്നുകൾ കൊടുക്കുന്നത് നിർത്തിയശേഷവും ഈ സ്വഭാവവ്യത്യാസങ്ങൾ തുടരുന്നതായാണ് പഠനത്തിൽ കാണപ്പെട്ടത്. പാർശ്വഫലങ്ങളൊന്നും പരീക്ഷണത്തിൽ വെളിവായില്ല. ലൈംഗികക്കുറ്റവാളികൾക്ക് മെഡ്രോക്സിപ്രൊജസ്റ്ററോൺ അസറ്റേറ്റും കൗൺസലിംഗും ചികിത്സാമാർഗ്ഗമായി നൽകാമെന്നായിരുന്നു ഈ പഠനത്തിനു ശേഷം നൽകിയ ശുപാർശ. 

1944 ലാണ് ആദ്യ രാസഷണ്ഡീകരണം നടന്നത്. ഡൈ ഈതൈൽ സ്റ്റിൽബസ്റ്ററോൾ ആയിരുന്നു ടെസ്റ്റോസ്റ്റെറോണിന്റെ അളവുകുറയ്ക്കാനായി ഉപയോഗിച്ചത്. വധശിക്ഷ, ജീവപര്യന്തം തടവ് എന്നിവയ്ക്കു പകരം വയ്ക്കാവുന്ന ശിക്ഷാരീതി എന്നാണ് പൊതുവിൽ രാസഷണ്ഡീകരണത്തെപ്പറ്റിയുള്ള അഭിപ്രായം. കുറ്റവാളികളെ ജയിൽ മുക്തരാക്കുമ്പോൾ തന്നെ അവർ വീണ്ടും കുറ്റം ചെയ്യാനുള്ള സാദ്ധ്യത ഈ ശിക്ഷാരീതി മൂലം ഇല്ലാതാവുന്നുണ്ടത്രേ. 

2012-ൽ ഡൽഹിയിൽ നടന്ന കൂട്ടബലാത്സംഗക്കേസിനെത്തുടർന്ന് സർക്കാർ ബലാത്സംഗം ചെയ്യുന്നവർക്ക് രാസപ്രയോഗത്തിലൂടെയുള്ള ഷണ്ഡീകരണവും 30 വർഷം വരെ തടവുശിക്ഷയും നടപ്പാക്കാനുദ്ദേശിച്ചുള്ള ഒരു നിയമത്തിന്റെ കരട് കൊണ്ടുവരുകയുണ്ടായി. ജുവനൈൽ ജസ്റ്റിസ് നിയമം പരിഷ്കരിക്കാനും പ്രായം കുറയ്ക്കാനും സർക്കാർ ഉദ്ദേശിക്കുന്നുണ്ട്. പ്രതികളിലൊരാൾക്ക് 18 വയസ്സിൽ താഴെ മാത്രം പ്രായമേ ഉള്ളൂ എന്നതാണ് ഇതിനു കാരണം. .

1966-ൽ കുട്ടികളെ ലൈംഗികചൂഷണം ചെയ്യാനുള്ള വാഞ്ചന കാണിച്ചിരുന്ന ഒരു രോഗിയുടെ ചികിത്സ എന്ന നിലയ്ക്ക് മെഡ്രോക്സി പ്രൊജസ്റ്ററോൺ അസറ്റേറ്റ് ഉപയോഗിക്കാൻ ജോൺ മൊണി എന്ന ഡോക്ടർ തീരുമാനിച്ചതാണ് ഇത്തരത്തിൽ അമേരിക്കയിൽ ആദ്യ സംഭവം. ഇതിനു ശേഷം ഈ മരുന്ന് രാസഷണ്ഡീകരണത്തിന് അമേരിക്കയിൽ വ്യാപകമായി ഉപയോഗിക്കാൻ തുടങ്ങി. പരക്കെ ഉപയോഗിക്കുന്നുണ്ടെങ്കിലും എഫ്.ഡി.എ. ഈ മരുന്നിന്റെ ഉപയോഗം ഇത്തരത്തിൽ ലൈംഗികക്കുറ്റവാളികൾക്ക് ചികിത്സയായി നൽകുന്നത് അംഗീകരിച്ചിട്ടില്ല. 

കുട്ടികൾക്കെതിരായ ലൈംഗികക്കുറ്റങ്ങൾക്ക് രാസഷണ്ഡീകരണം നൽകാമെന്ന് ആദ്യം വ്യവസ്ഥ ചെയ്ത അമേരിക്കൻ സംസ്ഥാനമാണ് കാലിഫോർണിയ. 1996-ലാണ് ഇപ്രകാരം കാലിഫോർണിയയിലെ പീനൽ കോഡ് പരിഷ്കരിച്ചത്. 13 വയസ്സിൽ താഴെയുള്ള കുട്ടികളെ ലൈംഗികമായി പീഠിപ്പിക്കുന്നവരെ പരോളിൽ പോകുന്ന സമയത്തോ രണ്ടാമത് കുറ്റം ചെയ്യുമ്പോഴോ ഡിപോ പ്രൊവേറ (മെഡ്രോക്സി പ്രൊജസ്റ്ററോൺ അസറ്റേറ്റ്) എന്ന മരുന്നുപയോഗിച്ച് ചികിത്സിക്കാനും കുറ്റവാളികൾക്ക് ഈ ചികിത്സ തള്ളിക്കളയാൻ അധികാരമില്ല എന്നുമായിരുന്നു വ്യവസ്ഥകൾ. 

ഈ നിയമം പാസായതോടെ അമേരിക്കയിലെ മറ്റു സംസ്ഥാനങ്ങളിലും ഇത്തരം നിയമങ്ങൾ വന്നുതുടങ്ങി. ഫ്ലോറിഡയിൽ ഈ നിയമം 1997-ൽ നിലവിൽ വന്നു. രണ്ടാമത്തെ കുറ്റകൃത്യത്തിനു ശേഷം ഈ ചികിത്സ നിർബന്ധപൂർവം ചെയ്യുന്നതാണ്.

കാലിഫോർണിയയും ഫ്ലോറിഡയും കൂടാതെ മറ്റ് ഏഴു സംസ്ഥാനങ്ങളിലെങ്കിലും (ജോർജ്ജിയ, അയോവ, ലൂസിയാന, മൊണ്ടാന, ഓറിഗൺ, ടെക്സാസ്, വിസ്കോൺസിൻ എന്നിവ ഉദാഹരണം) ഈ ചികിത്സാരീതി പരീക്ഷിച്ചിട്ടുണ്ട്. ഗുരുതരമായ ലൈംഗികക്കുറ്റങ്ങൾ ചെയ്യുന്നവരെ അയോവയിലും നിർബന്ധപൂർവം ഈ ചികിത്സയ്ക്ക് വിധേയരാക്കും. 2008 ജൂൺ 25-ന് കെന്നഡി വേഴ്സസ് ലൂസിയാന എന്ന കേസിലെ സുപ്രീം കോടതി വിധിയിൽ കുട്ടികളെ ബലാത്സംഗം ചെയ്യുന്നവരെ ഇതിനോടൊപ്പം കൊലപാതകം ചെയ്തില്ലെങ്കിൽ വധശിക്ഷ നൽകാൻ പാടില്ല എന്ന തീർപ്പുണ്ടായി. ഇതെത്തുടർന്ന് ലൂസിയാനയിലെ ഗവർണർ ബോബി ജിൺഡാൽ ബലാത്സംഗം ചെയ്യുന്ന കുറ്റവാളികളെ രാസഷണ്ഡീകരണം ചെയ്യാനുള്ള നിയമം കൊണ്ടുവന്നു. 

സൈപ്രോടെറോൺ അസറ്റേറ്റ് എന്ന മരുന്ന് രാസഷണ്ഡീകരണത്തിനായി യൂറോപ്പിൽ പരക്കെ ഉപയോഗിക്കപ്പെടുന്നുണ്ട്. ഇതിന് അമേരിക്കയിൽ ഉപയോഗിക്കുന്ന മരുന്നിനോട് സാമ്യമുണ്ട്. 

ബ്രിട്ടനിൽ, അലൻ ട്യൂറിംഗ് എന്ന സ്വവർഗ്ഗസ്നേഹിയായിരുന്ന കമ്പ്യൂട്ടർ വിദഗ്ദ്ധനെ ജയിൽ ശിക്ഷ ഒഴിവാക്കാൻ രാസഷണ്ഡീകരണത്തിന് 1952-ൽ നിർബന്ധിക്കുകയുണ്ടായി. ആ സമയത്ത് സ്വവർഗ്ഗസംഭോഗം നിയമവിരുദ്ധമായിരുന്നു. ഇതൊരു മാനസിക രോഗമായാണ് കണക്കാക്കപ്പെട്ടിരുന്നത്. രാസഷണ്ഡീകരണം ഇതിനൊരു ചികിത്സായായും കരുതപ്പെട്ടിരുന്നു. ട്യൂറിംഗിന് സ്തനവളർച്ച, ശരീരവണ്ണം കൂടുക തുടങ്ങിയ പോലെയുള്ള പാർശ്വഫലങ്ങൾ അനുഭവപ്പെട്ടു. ഇദ്ദേഹം രണ്ടുവർഷങ്ങൾക്കു ശേഷം മരിച്ചുപോയി. ആത്മഹത്യയാണെന്നായിരുന്നു പ്രേതവിചാരണയിൽ (ഇൻക്വസ്റ്റ്) തെളിഞ്ഞത്. എങ്കിലും അടുത്തകാലത്തെ ഗവേഷണങ്ങൾ ഈ കണ്ടെത്തലിനെ ചോദ്യം ചെയ്യുന്നുണ്ട്. 2009-ൽ ബ്രിട്ടീഷ് പ്രധാനമന്ത്രിയായിരുന്ന ഗോർഡൻ ബ്രൗൺ ഭരണകൂടത്തിന്റെ ഗർഹണീയമായ നീക്കത്തിന് മാപ്പു പറയുകയുണ്ടായി. 

1960 കളിൽ ജർമനിയിലെ ഡോക്ടർമാർ ആന്റി ആൻഡ്രോജൻ മരുന്നുകൾ ലൈംഗിക വ്യതിയാനങ്ങൾക്ക് (പാരാഫീലിയ) ചികിത്സയായി ഉപയോഗിച്ചിരുന്നു.

2008-ൽ പോർച്ചുഗലിൽ ജയിൽപ്പുള്ളികളിൽ ഒരു പരീക്ഷണം ആരംഭിക്കുകയുണ്ടായി. പരീക്ഷണത്തിനു സ്വമനസാലെ സന്നദ്ധത പ്രകടിപ്പിച്ചവരെയായിരുന്നു ഇതിന് തിരഞ്ഞെടുത്തത്. പുനരധിവാസപദ്ധതിയും ചികിത്സയ്ക്കൊപ്പം ആവിഷ്കരിക്കുകയുണ്ടായി. 

2009 സെപ്റ്റംബർ 25-ന് പോളണ്ട് കുട്ടികളെ ലൈംഗികമായി ചൂഷണം ചെയ്യുന്നവരെ രാസഷണ്ഡീകരണം നടത്താനുള്ള നിയമം പാസാക്കുകയുണ്ടായി. പതിനഞ്ചുവയസ്സിൽ താഴെ പ്രായമുള്ളവരെ ബലാത്സംഗം ചെയ്ത കുറ്റത്തിന് ശിക്ഷിക്കപ്പെടുന്നവരെ ജയിൽ ശിക്ഷയ്ക്കു ശേഷം മരുന്നുപയോഗിച്ചുള്ളതും മാനസികവുമായ ചികിത്സയ്ക്ക് വിധേയരാക്കാൻ ഈ നിയമം വ്യവസ്ഥ ചെയ്യുന്നുണ്ട്. ഇത് നിർബന്ധമാണ്. 

2010 ഏപ്രിൽ 30-ന് ബ്രിട്ടനിൽ 60 വയസ്സുള്ള ഒരു സ്ത്രീയെ വധിക്കാൻ ശ്രമിച്ചതിനും അവരുടെ രണ്ട് പേരക്കുട്ടികളെ തട്ടിക്കൊണ്ടുപോയി ബലാത്സംഗം ചെയ്തതിനും ശിക്ഷയായി പ്രതി രാസഷണ്ഡീകരണത്തിന് വിധേയനാകാൻ സമ്മതിച്ചു.

2011 ഒക്റ്റോബറിൽ റഷ്യൻ പാർലമെന്റ് 14 വയസ്സിൽ താഴെയുള്ള കുട്ടികളെ ലൈംഗികമായി ആക്രമിക്കുന്നവരെ രാസഷണ്ഡീകരണത്തിന് വിധേയമാക്കാനുള്ള നിയമം പാസാക്കി. കോടതി നിയമിക്കുന്ന ഫോറൻസിക് സൈക്കിയാട്രിസ്റ്റാവണം ഈ തീരുമാനമെടുക്കാൻ. 

2012 മാർച്ച് 6-ന്, മോൾഡോവ കുട്ടികളെ ലൈംഗികമായി ചൂഷണം ചെയ്യുന്നവർക്ക് ബലമായി രാസഷണ്ഡീകരണം നൽകാനുള്ള നിയമം പാസ്സാക്കി. 2012 ജൂൺ 5-ന്, എസ്തോണിയ ലൈംഗികക്കുറ്റവാളികൾക്ക് നിർബന്ധിത രാസഷണ്ഡീകരണം നൽകാനുള്ള നിയമം പാസാക്കി. 

2009 മേയ് മാസത്തിൽ കുട്ടികളെ ലൈംഗികമായി പീഡിപ്പിച്ചതിന് ശിക്ഷിക്കപ്പെട്ട ഹൈഫയിലെ രണ്ട് സഹോദരന്മാർ ഭാവിയിൽ കുറ്റങ്ങൾ ചെയ്യുന്നതിൽ നിന്ന് തടയപ്പെടുന്നതിനായി രാസ ഷണ്ഡീകരണത്തിന് വിധേയരാവാൻ സമ്മതിച്ചു. 

2010-ൽ രാസഷണ്ഡീകരണത്തിന് വിധേയനാക്കപ്പെട്ടിരുന്ന ഒരു ലൈംഗികക്കുറ്റവാളി ഒരു പെൺ കുട്ടിയെ അനുവദനീയമല്ലാത്ത രീതിയിൽ സ്പർശിക്കുകയും ചുംബിക്കുകയും ചെയ്യുകയുണ്ടായി. ജൂറി ഇയാൾ കുറ്റക്കാരനല്ല എന്നാണ് വിധിച്ചത്. ജൂറിയെ ഇയാളുടെ മുൻ കുറ്റകൃത്യങ്ങളെപ്പറ്റി അറിയിച്ചിരുന്നില്ല. 

2010 മാർച്ചിൽ അർജന്റീനയിലെ ഒരു പ്രവിശ്യയായ മെൻഡോസ ബലാത്സംഗം ചെയ്തു എന്നു തെളിഞ്ഞ കുറ്റവാളികൾക്ക് ശിക്ഷയിളവു ലഭിക്കണമെങ്കിൽ സ്വമേധയാ രാസഷണ്ഡീകരണത്തിന് തയ്യാറായാൽ മതിയെന്ന നിയമം കൊണ്ടുവന്നു. 

2000 നവംബറിൽ റോബർട്ട് ജേസൺ ഡിറ്റ്മർ എന്നയാൾ സപ്രോടെറോൺ അസറ്റേറ്റ് എന്ന മരുന്നുപയോഗിച്ചുള്ള ചികിത്സയിലിരിക്കവെ ഒരു ലൈംഗികാക്രമണം നടത്തി. ഈ മരുന്നിന്റെ ഉപയുക്തതയെപ്പറ്റി ന്യൂസിലാന്റിൽ ഇതുവരെ പരീക്ഷണമൊന്നും നടന്നിട്ടില്ല എന്നും ഇത്തരം പരീക്ഷണം നടത്താൻ പ്രായോഗികമായും നൈതികമായും ബുദ്ധിമുട്ടാണെന്നും ഡോക്ടർ ഡേവിഡ് വെയിൽസ് റിപ്പോർട്ട് നൽകുകയുണ്ടായി. 

2011 ജൂലൈ മാസത്തിൽ ദക്ഷിണ കൊറിയ 16 വയസ്സിൽ താഴെയുള്ള കുട്ടികളെ ലൈംഗികമായി ആക്രമിക്കുന്നവരെ രാസഷണ്ഡികരണം നടത്താനുള്ള നിയമം പാസാക്കി. 2012 മേയ് 23-ന് ആവർത്തിച്ച് ഇത്തരം കുറ്റങ്ങൾ ചെയ്ത പാർക്ക് എന്നയാളെ ഈ ശിക്ഷാരീതിക്ക് വിധേയനാക്കുകയുണ്ടായി.



</doc>
<doc id="224650" url="https://ml.wikipedia.org/wiki?curid=224650" title="എടത്തൊട്ടി">
എടത്തൊട്ടി

കേരളത്തിലെ കണ്ണൂർ ജില്ലയിലെഒരു ചെറിയ ഗ്രാമമാണ്‌ എടത്തൊട്ടി. ഇവിടെ ഇരിട്ടിയിൽ നിന്നും കൊട്ടിയൂർ, വയനാട് ഭാഗങ്ങളിലേക്ക് പോകുമ്പോൾ പേരാവൂരിൽ പോകാതെ കടന്നുപോവുന്ന ഒരു റോഡ് എടത്തൊട്ടിയിൽ നിന്നും ഉണ്ട്. എടത്തൊട്ടി-പെരുമ്പുന്ന റോഡ് ഗതാഗതയോഗ്യമാണ്. പഞ്ചായത്തിലെ ഒരു പ്രധാന വ്യാപാര സമുച്ചയം ഇവിടെയാണുള്ളത്. .



</doc>
<doc id="224734" url="https://ml.wikipedia.org/wiki?curid=224734" title="ആൻഡ്രൊജൻ">
ആൻഡ്രൊജൻ

പുരുഷ അന്തർഗ്രന്ഥിസ്രാവം (ആംഗലേയം androgen), ടെസ്റ്റോയിഡ് അല്ലെങ്കിൽ ആൻഡ്രൊജനിക് ഹോർമോൺ എന്നപേരിൽ വിളിക്കുന്നു. പ്രകൃത്യാ ഉള്ള ഒരു ജൈവസംയുക്ത ഗ്രന്ഥിസ്രാവമാണു് ആൻഡ്രൊജൻ.


</doc>
<doc id="224737" url="https://ml.wikipedia.org/wiki?curid=224737" title="കൊച്ചി കാർണിവൽ">
കൊച്ചി കാർണിവൽ

എറണാകുളം ജില്ലയിലെ ഫോർട്ട് കൊച്ചിയിൽ എല്ലാ വർഷവും ഡിസംബർ, ജനുവരി മാസങ്ങളിൽ നടക്കുന്ന പുതുവർഷ ആഹ്ലാദോത്സവമാണു് കൊച്ചി കാർണിവൽ. കാർണിവൽ കാണുവാൻ കേരളത്തിന്റെ വിവിധ ഭാഗങ്ങളിൽനിന്നും സന്ദർശകർ എത്തുന്നുണ്ടു്. ഒപ്പം ആയിരക്കണക്കിന് വിദേശികളും. വളരെ കൌതുകകരമായ ഭീമൻ പാപ്പാഞ്ഞിയുടെ (സാന്താക്ലോസ്) പ്രതീകാത്മക രൂപത്തിനു് പൂതുവർഷപുലരിയോടെ തീക്കൊളുത്തുക എന്നതാണു് കാർണിവലിന്റെ പ്രധാന ചടങ്ങു്. രണ്ടുലക്ഷത്തോളം പേരാണ് റാലിയിൽ പങ്കെടുക്കുന്നത്. ബൈക്ക് റേസുകളും മറ്റ് ആഘോഷ പരിപാടികളും ഈ കാർണിവലിന്റെ ഭാഗമായി നടക്കുന്നു. പ്രാദേശിക സംഘാടക സമിതിയാണു് ഈ പരിപാടി നടത്തുന്നതു്.

കൊളോണിയൽ കാലഘട്ടത്തിൽ പോർച്ചുഗീസുകാർ ഇവിടെ നടത്തിയിരുന്ന പുതുവത്സരാഘോഷത്തിലാണ് ഇന്നത്തെ കാർണിവലിന്റെ തുടക്കം 2012-13-ലെ കൊച്ചിൻ കാർണിവൽ ആ വർഷം ആരംഭിച്ച ബിനാലെയുമായി ഒരുമിച്ചു ചെർന്നാണ് ആസൂത്രണം ചെയ്തത്. 2012-ലെ കാർണിവൽ 29-ആം തവണയാണ് തുടർച്ചയായി നടക്കുന്നത്.

2012-ലെ കാർണിവലിന്റെ മുന്നോടിയായി ഗാനമേളയും തായമ്പക മേളവുമുണ്ടായിരുന്നു. നിശ്ചലദൃശ്യങ്ങൾ, തെയ്യം, കഥകളി, കാവടിയാട്ടം, പരിചമുട്ട്, ദഫ്മുട്ട്, ഒപ്പന, കോൽകളി, കരകാട്ടം, ബൊമ്മകളി, അമ്മൻ കുടം, തുടങ്ങിയ പരിപാടികളും കാർണിവൽ റാലിയുടെ ഭാഗമായി നടന്നു. ഇത്തരം സാംസ്കാരിക പരിപാടികൾ സ്ഥിരമായി നടക്കാറുണ്ട്. അലങ്കരിച്ച ആനയും ദക്ഷിണേന്ത്യയിൽ നിന്നുള്ള നൃത്തങ്ങളോടൊപ്പം ഉത്തരേന്ത്യയിൽ നിന്നുമുള്ള നൃത്തരൂപങ്ങളും റാലിയുടെ ഭാഗമാകാറുണ്ട്. ഡർട്ട് ബൈക്ക് റേസ്, ബീച്ച് വോളിബോൾ എന്നിവയും ഇതിന്റെ ഭാഗമായി നടക്കാറുണ്ട് 

പുതുവത്സരാഘോഷങ്ങളുടെ ഭാഗമായി തുറമുഖത്തെ കപ്പലുകൾ ഹോൺ മുഴക്കുന്നതും ഈ ആഘോഷത്തിന്റെ ഭാഗമാണ്. ഫോർട്ട് കൊച്ചി മൈതാനത്തുനിന്നാരംഭിക്കുന്ന കാർണിവൽ റാലി ബീച്ചിനടുത്താണ് സമാപിക്കുക. ഫോർട്ട് കൊച്ചി ബീച്ചിനു സമീപമാണ് പപ്പാഞ്ഞിയുടെ പ്രതിമയ്ക്ക് തീകൊടുക്കുന്ന പരിപാടി നടക്കുന്നത്. ഒരു മാസം നീണ്ടുനിൽക്കുന്ന ആഘോഷങ്ങളാണ് ഇതോടെ അവസാനിക്കുന്നത്

തൊണ്ണൂറോളം പ്രാദേശിക ക്ലബുകൾ ഈ പരിപാടിയിൽ പങ്കെടുക്കാറുണ്ട്. ഇതിന്റെ ഭാഗമായി വടംവലി രംഗോലി, കോലം വരയ്ക്കൽ തുടങ്ങി ധാരാളം മത്സരങ്ങൾ നടക്കാറുണ്ട്

സർവൈലൻസ് കാമറകൾ ഉൾപ്പെടെ വിവിധ സുരക്ഷാ ഏർപ്പാടുകൾ കാർണിവലിന്റെ ഭാഗമായി സജ്ജീകരിച്ചിട്ടുണ്ടായിരുന്നു 



</doc>
<doc id="224740" url="https://ml.wikipedia.org/wiki?curid=224740" title="ഫ്രിജോഫ് കാപ്ര">
ഫ്രിജോഫ് കാപ്ര

എഴുത്തുകാരനെന്നനിലയിൽ ആഗോള പ്രശസ്തനായ ഭൗതികശാസ്ത്രജ്ഞനാണ് ഫ്രിജൊഫ് കാപ്ര . അദ്ദേഹം വിയെന്ന സർവ്വകലാശാലയിൽ നിന്ന് സൈദ്ധാന്തിക ഭൗതികശാസ്ത്രതിൽ (Theoretical Physics) ഡോക്ടറേറ്റ് സമ്പാദിച്ചു. അതിനുശേഷം, യൂറോപ്പിലെയും അമേരിക്കയിലേയും പല സർവ്വകലാശാലകളിലും ഉന്നതോർജ്ജ ഭൗതികത്തിൽ ഗവേഷണം ചെയ്തിട്ടുണ്ട്. നവീനശാസ്ത്രത്തിന്റെ ആദ്ധ്യാത്മികതയെപ്പറ്റി അദ്ദേഹം ഏറെ എഴുതുകയും പ്രസംഗിക്കുകയും ചെയ്തിട്ടുണ്ട്. ദി താവൊ ഒഫ് ഫിസിക്സ് (The Tao of Physics), ദി ടെർണിങ് പോയിന്റ് (The Turning Point), അൺകോമൺ വിസ്ഡം (Uncommon Wisdom), ദി വെബ്ബ് ഒഫ് ലൈഫ് (The Web of Life) എന്നിവയാണ് അദ്ദേഹത്തിന്റെ പ്രധാന പുസ്തകങ്ങൾ. ഈ പുസ്തകങ്ങൾ പല ഭാഷകളിലേക്കും തർജ്ജുമ ചെയ്യപ്പെട്ടിട്ടുണ്ട്. 1975ൽ പ്രസിദ്ധീകൃതമായ ദി താവൊ ഒഫ് ഫിസിക്സ് ആണു ഏറ്റവും പ്രശസ്തം.

ഇപ്പോൾ അദ്ദേഹം ബെർക്കിലി(കാലിഫോർണിയ, യു.എസ്.ഏ.)യിലെ എക്കൊലിറ്റെറസി കേന്ദ്രത്തിന്റെ (Center for Ecoliteracy) നിർദ്ദേശകനായി ജോലി നോക്കുന്നു. ബെർക്കിലിയിൽ തന്നെയാണു താമസം.

1939 ഫെബ്രുവരി 1നു ഓസ്ട്രിയയിലെ വിയെന്നയിലാണു കാപ്ര ജനിച്ചത്. ഭൗതികശാസ്ത്രത്തിൽ ഉപരിപഠനത്തിനു ശേഷം 1966ൽ അദ്ദേഹം വിയെന്നാ സർവ്വകലാശാലയിൽ നിന്നു സൈദ്ധാന്തികഭൗതികത്തിൽ ഡോക്ടറേറ്റ് നേടി. തുടർന്നു വളരെ വർഷങ്ങൽ അദ്ദേഹം ഗവേഷണത്തിൽ വ്യാപൃതനായി

1966-68 : പാരിസ് സർവ്വകലാശാലയിൽ കണികാഭൗതികത്തിൽ ഗവേഷണം.<br>
1968-70 : സാന്ത ക്രുസ് കാലിഫോർണിയ സർവകലാശാലയിൽ സിസ്റ്റംസ് സിദ്ധാന്തത്തിൽ ഗവേഷണം.<br>
1970 : സ്റ്റാൻഫോർഡ് ലീനിയർ ത്വരക കേന്ദ്രത്തിൽ ഉന്നതോർജ്ജ ഭൗതികത്തിൽ ഗവേഷണം.<br>
1971-74 : ലണ്ടനിലെ ഇമ്പീരിയൽ കോളെജിൽ അദ്ധ്യാപനം.<br>
1975-88 : ലാറെൻസ് ബെർകിലി ലാബൊറട്ടൊറിയിൽ തുടർ ഗവേഷണം.


അസാധാരണനായ ഒരു ഭൗതിക ശാസ്ത്രജ്ഞനെന്ന നിലയിൽ തന്നെ പ്രശസ്തനാണു കാപ്ര. എന്നാൽ നവഭൗതികവും പൗരസ്ത്യ മിസ്റ്റിസിസവും തമ്മിലുള്ള സമാന്തങ്ങൾ നിർദ്ധരിക്കുന്ന "ദ തവൊ ഓഫ് ഫിസിക്സ്" എന്ന പുസ്തകമാണു അദ്ദേഹത്തെ ഭൗതികശാസ്ത്രത്തിൽ താല്പര്യമില്ലാത്തവർക്ക് കൂടി പ്രിയങ്കരനാക്കിയത്.


</doc>
<doc id="224766" url="https://ml.wikipedia.org/wiki?curid=224766" title="സെലീനിക് അമ്ലം">
സെലീനിക് അമ്ലം

ശക്തിയേറിയ ഒരു ധാതു അമ്ലമാണ് സെലീനിക് അമ്ലം. ഇതിന്റെ രാസസമവാക്യം H2SeO4 ആണ്. സൾഫ്യൂറിൿ അമ്ലത്തോളം ശക്തിയുള്ള അമ്ലവും, അതിനേക്കാൾ ശക്തിയേറിയ ഒരു ഓക്സീകാരിയുമാണ്.

ഗാഢ സെലീനിക് ആസിഡ് ക്ലോറൈഡുകളെ ഓക്സീകരിച്ച് ക്ലോറിൻ വാതകത്തെ സ്വതന്ത്രമാക്കുന്നു. അതോടൊപ്പം സ്വയം നിരോക്സീകരിക്കപ്പെട്ട് സെലീനസ് അമ്ലം ഉണ്ടാകുന്നു.

ഗാഢവും, ചൂടുള്ളതുമായ (> 503 K) സെലീനിക് അമ്ലം സ്വർണത്തെ ലയിപ്പിക്കുന്നു.

സമാനമായ സാഹചര്യത്തിൽ പ്ലാറ്റിനം അലേയമാണ്. എന്നാൽ ചൂടുള്ള സെലീനിക് അമ്ലത്തിൽ ഗാഢ ഹൈഡ്രോക്ലോറിക് അമ്ലം കലർത്തിയാൽ അതിന് അക്വാറീജിയയുടെ സ്വഭാവം കൈവരുന്നു. ഈ മിശ്രിതത്തിൽ പ്ലാറ്റിനവും അലിയുന്നു.

സെലീനേറ്റുകളുടെ ജലത്തിലെ ലേയത്വം സാധാരണയായി സൾഫേറ്റുകളേക്കാളും അല്പം കൂടുതലായിരിക്കും.


</doc>
<doc id="224776" url="https://ml.wikipedia.org/wiki?curid=224776" title="റോമൻസ്">
റോമൻസ്

വൈ.വി. രാജേഷിന്റെ രചനയിൽ ബോബൻ സാമുവൽ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് റോമൻസ്. കുഞ്ചാക്കോ ബോബൻ, ബിജു മേനോൻ, നിവേദ തോമസ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ചാന്ദ് വി ക്രിയേഷൻസിന്റെ ബാനറിൽ അരുൺ ഘോഷ്, ബിജോയ് ചന്ദ്രൻ എന്നിവർ ചേർന്നാണ് ചിത്രം നിർമ്മിച്ചിരിക്കുന്നത്.

ആകാശ് (കുഞ്ചാക്കോ ബോബൻ), ഷിബു (ബിജു മേനോൻ) എന്ന രണ്ടു ജയിൽ തടവുകാർ പോലീസിൽ നിന്നു രക്ഷപ്പെട്ട് കേരള - തമിഴ്നാട് അതിർത്തിയിലുള്ള പൂമാല എന്ന ഗ്രാമത്തിലെത്തുന്നു. സാഹചര്യങ്ങൾ നിമിത്തം അവർക്ക് അവിടെ വർഷങ്ങളായി പൂട്ടിക്കിടന്ന പള്ളിയിലെ വികാരിമാരായി വേഷമിടേണ്ടി വരുന്നു. അതേത്തുടർന്നുണ്ടാകുന്ന രസകരമായ സംഭവവികാസങ്ങളും പള്ളിയെ സംബന്ധിച്ചു നിലനിന്ന ഒരു നിഗൂഢത അവർ പുറത്തുകൊണ്ടുവരികയും ചെയ്യുന്നതുമാണ് ചിത്രത്തിന്റെ ഇതിവൃത്തം.


കത്തോലിക്കാ സമുദായത്തേയും പൗരോഹിത്യത്തേയും അവഹേളിക്കുന്നു എന്നാരോപിച്ച് അഡ്വ. ബോബൻ തെക്കേൽ എന്ന വ്യക്തി സമർപ്പിച്ച ഹർജിയെത്തുടർന്ന് ചിത്രത്തിന്റെ സംവിധായകൻ, തിരക്കഥാകൃത്ത്, നിർമ്മാതാവ്, പ്രധാനനടന്മാരായ കുഞ്ചാക്കോ ബോബൻ, ബിജു മേനോൻ എന്നിവർക്കെതിരെ കേസെടുക്കാൻ ചങ്ങനാശ്ശേരി ഫസ്റ്റ് ക്ലാസ് മജിസ്‌ട്രേറ്റ് കോടതി ഉത്തരവ് പുറപ്പെടുവിച്ചു.



</doc>
<doc id="224785" url="https://ml.wikipedia.org/wiki?curid=224785" title="വിക്കറ്റ് കീപ്പർ">
വിക്കറ്റ് കീപ്പർ

ക്രിക്കറ്റിൽ ഫീൽഡിങ് ടീമിന്റെ ഭാഗമായി ഒരു പ്രത്യേക സ്ഥാനത്ത് നിലയുറപ്പിക്കുന്ന ഒരു കളിക്കാരനാണ് വിക്കറ്റ് കീപ്പർ. സ്ട്രൈക്ക് ബാറ്റ്സ്മാന്റെയും സ്റ്റമ്പിന്റെയും പിന്നിലായാണ് വിക്കറ്റ് കീപ്പർ നിലയുറപ്പിക്കുന്നത്. ഫീൽഡിങ് ടീമിൽ "കൈയ്യുറകളും", "ലെഗ് പാഡുകളും" ധരിക്കാൻ അനുവദിക്കപ്പെട്ട ഒരേയൊരു കളിക്കാരനാണ് വിക്കറ്റ് കീപ്പർ. സംരക്ഷണത്തിനായി ഹെൽമറ്റുകളും വിക്കറ്റ് കീപ്പർമാർ ധരിക്കാറുണ്ട്. പ്രത്യേക വൈദഗ്ദ്യം ആവശ്യമുള്ള ഒരു ജോലിയായാണ് "വിക്കറ്റ് കീപ്പിങ്ങ്" പരിഗണിക്കപ്പെടുന്നത്. വിക്കറ്റ് കീപ്പർമാർക്ക് ബൗൾ ചെയ്യാൻ അനുവാദമുണ്ടെങ്കിലും സാധാരണയായി അവർ ബൗൾ ചെയ്യാറില്ല. സമനിലയിലേക്ക് നീങ്ങുന്ന ടെസ്റ്റ് മത്സരങ്ങളിലും മറ്റും വളരെ അപൂർവമായി വിക്കറ്റ് കീപ്പർമാർ ബൗൾ ചെയ്യാറുണ്ട്, അത്തരം സാഹചര്യങ്ങളിൽ മറ്റേതെങ്കിലും ഫീൽഡർമാർ വിക്കറ്റ് കീപ്പിങ്ങ് ജോലി ഏറ്റെടുക്കും. ക്രിക്കറ്റ് നിയമങ്ങളിലെ 40-ആം നിയമമാണ് വിക്കറ്റ് കീപ്പിങ്ങിനെ സംബന്ധിക്കുന്നത്.
ബാറ്റ്സ്മാന് അടിച്ചകറ്റാൻ സാധിക്കാതെ വിക്കറ്റിന് പിന്നിലേക്ക് പോകുന്ന പന്തുകൾ തടഞ്ഞ് അധിക (ബൈ) റണ്ണുകൾ ബാറ്റ്സ്മാൻ നേടുന്നതിൽനിന്ന് തടയുക എന്നതാണ് വിക്കറ്റ് കീപ്പറിന്റെ പ്രാഥമിക ധർമം. വിക്കറ്റ് കീപ്പറിന് താഴെപ്പറയുന്ന രീതികളിലൂടെ ബാറ്റ്സ്മാനെ പുറത്താക്കാൻ സാധിക്കും;

ടെസ്റ്റ് ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.
സൂചകങ്ങൾ

ഏകദിന ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.

സൂചകങ്ങൾ

ട്വന്റി20 ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.

സൂചകങ്ങൾ


</doc>
<doc id="224792" url="https://ml.wikipedia.org/wiki?curid=224792" title="മദിരാശി (ചലച്ചിത്രം)">
മദിരാശി (ചലച്ചിത്രം)

ഷാജി കൈലാസ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മദിരാശി. ജയറാം, മീര നന്ദൻ, മേഘന രാജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. രാജേഷ് ജയരാമനാണ് ചിത്രത്തിന്റെ രചന നിർവ്വഹിച്ചിരിക്കുന്നത്.


21 വർഷത്തെ ഇടവേളയ്ക്കു ശേഷം ഷാജി കൈലാസും ജയറാമും ഒന്നിച്ച ചിത്രമാണ് "മദിരാശി". 1991-ൽ പുറത്തിറങ്ങിയ "കിലുക്കാംപെട്ടി" ആയിരുന്നു ഇവർ ഒരുമിച്ചു പ്രവർത്തിച്ച മുൻപത്തെ ചിത്രം.



</doc>
<doc id="224796" url="https://ml.wikipedia.org/wiki?curid=224796" title="തോമസ് ടെൽഫെഡ്">
തോമസ് ടെൽഫെഡ്

തോമസ് ടെൽഫെഡ് സ്കോട്ടിഷ് ഗതാഗത എഞ്ചിനീയറും ആർടെക്കുമായിരുന്നു. 1757 ഓഗസ്റ്റ് 9-ന് സ്കോട്ട്ലൻഡിലെ ഡംഫ്രയിഷ്രെയെറിലെ എസ്ക്ഡേലിൽ ജനിച്ചു.

സ്വയം പഠനം നടത്തിയശേഷം ഒരു കൽപ്പണിക്കാരന്റെ കീഴിൽ പരിശീലകനായി പ്രവർത്തിച്ചു. 1782-ൽ ലണ്ടനിൽ എത്തിയ ടെൽഫെഡ് താമസിയാതെ ഷ്രോപ്പ്ഷ്രെയെറിലെ സർവേയെർ ഒഫ് പബ്ലിക് വർക്സ്' എന്ന തസ്തികയിൽ നിയമിതനായി. 1793-ൽ എല്ലിസ്മെർ കനാൽ നിർമ്മാണ പദ്ധതിയുടെ ചീഫ് എൻജിനീയറായി ഉയർത്തപ്പെട്ടു.

ഗതാഗത എൻജിനീയറിങ്ങിന് നിരവധി സംഭാവനകൾ നൽകിയ ഇദ്ദേഹം വെട്ടുകല്ലു പാകി റോഡു നിർമ്മിക്കുന്ന ഒരു രീതി കണ്ടുപിടിച്ചു. ആദ്യം വലിയ കല്ലുകൾ പാകി റോഡുറപ്പിച്ചശേഷം അതിനു മുകളിൽ ചെറിയ കല്ലുകളും മറ്റു ബന്ധപ്പെട്ട സാമഗ്രികളും വിതറി രണ്ടാമതൊരു പ്രതലം കൂടി തീർക്കുന്ന രീതിയാണ് ഇദ്ദേഹം അവലംബിച്ചത്. ഇത് വളരെ ചെലവേറിയതാണെങ്കിലും നല്ല കെട്ടുറപ്പും ഈടും റോഡിനു നൽകുവാൻ പര്യാപ്തമായിരുന്നു.

വെയിൽസിലെ മെനയി തൂക്കുപാലം (suspension bridge) നിർമ്മിച്ചതും ലണ്ടനിൽ നിന്ന് ഹോളിഹെഡിലേക്കുള്ള പ്രധാന റോഡിന്റെ പദ്ധതി ആവിഷ്കരിച്ചതും ടെൽഫെഡായിരുന്നു. ഇതോടൊപ്പം നിരവധി കനാലുകൾ, റോഡുകൾ, പാലങ്ങൾ, തുറമുഖങ്ങൾ എന്നിവയുടെ നിർമ്മാണത്തിനും ഇദ്ദേഹം നേതൃത്വം വഹിച്ചിട്ടുണ്ട്. ലണ്ടനിൽ 1834 സെപ്റ്റംബർ. 2-ന് ഇദ്ദേഹം അന്തരിച്ചു.



</doc>
<doc id="224800" url="https://ml.wikipedia.org/wiki?curid=224800" title="ധവളദ്വാരം">
ധവളദ്വാരം

തമോദ്വാരത്തിന്റെ നേർവിപരീതമായി സാമാന്യ ആപേക്ഷികതാസിദ്ധാന്തത്തിൽ കാണുന്ന സ്ഥലകാല മേഖലയാണ് ധവളദ്വാരം(White Hole) . തമോദ്വാരം എല്ലാ വസ്തുക്കളെയും ആകർഷിക്കാനാണ് ശ്രമിക്കുന്നതെങ്കിൽ ധവളദ്വാരം ഏതൊരു വസ്തുവിനെയും പുറന്തള്ളുവാനാണ് നോക്കുക.


</doc>
<doc id="224807" url="https://ml.wikipedia.org/wiki?curid=224807" title="കരകാട്ടം">
കരകാട്ടം

മഴയുടെ ദേവതയായ മാരിയമ്മനെ സ്തുതിച്ചുകൊണ്ട് അവതരിപ്പിക്കുന്ന ഒരു തമിഴ് നാടോടിനൃത്തമാണ് കരകാട്ടം ( അഥവാ ""കരകം" ( . വെള്ളക്കുടം തലയിൽ വച്ച് നടത്തുന്ന ഈ നൃത്തം അമ്പലങ്ങളിൽ വച്ച് മാത്രം നടത്തുമ്പോൾ "ശക്തി കരകം" എന്നും മറ്റുള്ള സ്ഥലങ്ങളിൽവച്ച് നടത്തുമ്പോൾ "ആട്ട കരകം" എന്നും പറയുന്നു. ആദ്യകാലങ്ങളിൽ നെയ്യാണ്ടി മേളത്തോടൊപ്പം മാത്രം ചെയ്തിരുന്ന ഈ നൃത്തം ഇപ്പോൾ പാട്ടുകൾക്കൊപ്പിച്ചും ചെയ്യാറുണ്ട്.സംഘകാല കൃതികളിൽ കുട കൂത്ത് എന്ന് വിശേഷിപ്പിച്ചിരുന്ന ഈ നൃത്തത്തിന്റെ ഉദ്ഭവം തഞ്ചാവൂർ ജില്ലയിലാണ് കരകാട്ടത്തിൽ പ്രാവീണ്യമുള്ളവർ തഞ്ചാവൂർ, പുതുക്കോട്ട, രാമനാഥപുരം, മധുര, തിരുനെൽവേലി, സേലം എന്നീ പ്രദേശങ്ങളിൽനിന്നുമുള്ളവരാണ്. 



</doc>
<doc id="224813" url="https://ml.wikipedia.org/wiki?curid=224813" title="കുളനട">
കുളനട

പത്തനംതിട്ട ജില്ലയിൽ പന്തളത്തിന് സമീപം സ്ഥിതിചെയ്യുന്ന ഒരു ഗ്രാമമാണ് കുളനട. കോഴഞ്ചേരി താലൂക്കിലാണ് ഈ ഗ്രാമം ഉൾപ്പെടുന്നത്. ആലപ്പുഴ ജില്ലയുമായി ഈ ഗ്രാമം അതിർത്തി പങ്കിടുന്നു.
പ്രശസ്ത മലയാള സാഹിത്യകാരനായ ബെന്യാമിൻ ഈ ഗ്രാമത്തിലാണ് ജനിച്ചത്.

തിരുവിതാംകൂർ രാജ്യത്ത് തിരുവല്ല താലൂക്കിൽ പന്തളം വടക്കേക്കര വില്ലേജിൽപ്പെട്ട ഞെട്ടൂർ, കൈപ്പുഴ, മാന്തുക, ഉളനാട് എന്നീ കരകളും, മുഴക്കുഴ വില്ലേജിലെ ഉളന്നൂരും മെഴുവേലി വില്ലേജിലെ തുമ്പമൺതാഴം കരകളും കൂടി ചേർത്ത് 1953-ൽ കുളനട പഞ്ചായത്തു രൂപീകരിച്ചു. പിന്നീട് ചെങ്ങന്നൂർ താലൂക്കിലും 1984 മുതൽ കോഴഞ്ചേരി താലൂക്കിലും ഉൾപ്പെടുന്നു.

കുളനട ദേവീക്ഷേത്രവും അതിനോടു ചേർന്ന നടയും കുളവും ഉള്ള പ്രദേശം കുളനട എന്നു വിളിക്കപ്പെട്ടതായി പറയപ്പെടുന്നു. കൊലനിലം ലോപിച്ച് കുളനട ആയി എന്നും വാദമുണ്ട്. 

പത്തനംതിട്ട ജില്ലയിലെ കോഴഞ്ചേരി താലൂക്കിൽ കുളനട ബ്ളോക്കില്ലാണ് കുളനട ഗ്രാമപഞ്ചായത്ത് സ്ഥിതി ചെയ്യുന്നത്. വിസ്തീർണ്ണം 21.5 ചതുരശ്രകിലോമീറ്ററാണ്. 16 വാർഡുകളാണ് ഈ പഞ്ചായത്തിലുള്ളത്. 
പഞ്ചായത്തിന്റെ തെക്കുഭാഗത്തു കൂടി ഒഴുകുന്ന അച്ചൻകോവിലാറിന്റെ 8 കിലോമീറ്റർ ദൂരം കുളനടപഞ്ചായത്തിലാണ്. 17 കുന്നുകൾ, ചെറുതും വലുതുമായ 16 കുളങ്ങൾ, 6 ചാലുകൾ, 39 തോടുകൾ, 57 പൊതുകിണറുകൾ, കുന്നുകളുടെ ഇടയിൽ വിശാലമായ നെൽപ്പാടങ്ങൾ, ഫലഭൂയിഷ്ഠവും നിരപ്പാർന്നതുമായ ആറ്റുതീരം, 8 കാവുകൾ എന്നിങ്ങനെ വൈവിധ്യവും മനോഹരവുമായ ഭൂപ്രകൃതിയാൽ അനുഗൃഹീതമാണ് കുളനട.

കുളനടപഞ്ചായത്തിന്റെ അതിരുകൾ തെക്കുഭാഗത്ത് അച്ചൻകോവിലാറും, വടക്കുഭാഗത്ത് മെഴുവേലി പഞ്ചായത്തും, കിഴക്കുഭാഗത്ത് ചെന്നീർക്കര പഞ്ചായത്തും, പടിഞ്ഞാറുഭാഗത്ത് വെൺമണി, മുളക്കുഴ പഞ്ചായത്തുകളുമാണ്. 
ഗ്രാമവാസികൾ ഗതാഗതത്തിനായി സ്വകാര്യ ബസ്സുകളെയും, കെ.എസ്.ആർ.ടി.സി. ബസുകളെയും കൂടുതലായി ആശ്രയിക്കുന്നു. ചെങ്ങന്നൂർ, തിരുവല്ല എന്നിവിടങ്ങളിലാണ് സമീപ റെയിൽവേ സ്റ്റേഷനുകൾ സ്ഥിതി ചെയ്യുന്നത്.





</doc>
<doc id="224814" url="https://ml.wikipedia.org/wiki?curid=224814" title="കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ">
കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ

കേരളത്തിലെ മറ്റ് പിന്നോക്ക വിഭാഗത്തിലും മത ന്യൂനപക്ഷ വിഭാഗത്തിലും ഉൾപ്പെട്ടവരെ ദാരിദ്ര്യത്തിൽ നിന്നും പിന്നോക്കാവസ്ഥയിൽ നിന്നും മോചിപ്പിക്കുക എന്ന ദൗത്യത്തോടെ കേരള സർക്കാരിന്റെ ഉടമസ്ഥതയിൽ 28-02-1995 ൹ സ്ഥാപിതമായതാണ് കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ ക്ലിപ്തം (കെ.എസ്.ബി.സി.ഡി.സി). പ്രസ്തുത വിഭാഗങ്ങളുടെ സാമ്പത്തികവും സാമൂഹികവുമായ ഉന്നമനത്തിനു വേണ്ടി വിവിധ വായ്പാ പദ്ധതികൾ കോർപ്പറേഷൻ നടപ്പിലാക്കിവരുന്നു. കേരളത്തിലെ എല്ലാ ജില്ലകളിലും കോർപ്പറേഷന് ഓഫീസുകളുണ്ട്. അതിനു പുറമേ വർക്കല, ഹരിപ്പാട്, ചേലക്കര, പട്ടാമ്പി, വണ്ടൂർ, തിരൂർ എന്നിവടങ്ങളിൽ ഉപജില്ലാ ഓഫീസുകളും പ്രവർത്തിക്കുന്നുണ്ട് .
1. മറ്റു പിന്നോക്ക വിഭാഗങ്ങൾക്കായുള്ള പദ്ധതികൾ
2. മതന്യൂനപക്ഷങ്ങൾക്കുള്ള പദ്ധതികൾ
3. കോർപ്പറേഷന്റെ തനത് ഫണ്ട് ഉപയോഗിച്ച് മറ്റ് പിന്നോക്ക/ന്യൂനപക്ഷ വിഭാഗങ്ങൾക്കായി നടപ്പിലാക്കുന്ന പദ്ധതികൾ 
വിവിധ വായ്പാ പദ്ധതികൾക്ക് പുറമേ സ്വയം തൊഴിൽ സംരംഭങ്ങൾ ആരംഭിക്കാൻ ഉദ്ദേശിക്കുന്ന പിന്നോക്ക/മതന്യൂനപക്ഷ വിഭാഗത്തിൽപെട്ടവർക്കുവേണ്ടി വിവിധ മേഖലകളിൽ സൗജന്യ ഹ്രസ്വകാല തൊഴിലധിഷ്ടിത പരിശീലനം, സ്വയം സഹായ സംഘങ്ങളിലെ അംഗങ്ങളുടെ കാര്യശേഷി വർദ്ധിപ്പിക്കുന്നതിന് ഏകദിന പരിശീലന പരിപാടികൾ, ഗുണഭോക്താക്കൾ നിർമ്മിക്കുന്ന ഉല്പന്നങ്ങളുടെ വിപണനത്തിനും പ്രചാരത്തിനും വേണ്ടി പ്രദർശന വിപണന മേളകൾ, വായ്പ തിരിച്ചടവിന്റെ പ്രാധാന്യത്തെക്കുറിച്ചുള്ള ബോധവൽക്കരണ ക്യാമ്പുകൾ, ഉന്നത വിജയം നേടിയ പ്ലസ് ടു വിദ്യാർത്ഥികൾക്കുള്ള സ്‌കോളർഷിപ്പ് പദ്ധതി , മറ്റു പിന്നാക്ക/ന്യൂനപക്ഷ വിഭാഗങ്ങൾക്കുള്ള സൗജന്യ ഡ്രൈവിംഗ് പരിശീലനം എന്നിവ കോർപ്പറേഷൻ സംഘടിപ്പിച്ചുവരുന്നു.
കേരളത്തിലെ പിന്നോക്ക/മതന്യൂനപക്ഷ വിഭാഗത്തിൽപെട്ടവർക്ക് കുറഞ്ഞ പലിശ നിരക്കിൽ വിവിധ വായ്പകൾ നൽകിക്കൊണ്ട് അവരെ കൊള്ള പലിശക്കാരുടെ കൈകളിൽ നിന്ന് മോചിപ്പിക്കാൻ കഴിയുന്നു എന്നത് കോർപ്പറേഷന്റെ നേട്ടമാണ്. കോർപ്പറേഷൻ നല്കിവരുന്ന വിദ്യഭ്യാസ വായ്പ ഇതിനൊരു ഉത്തമ മാതൃകയാണ്.
കോർപ്പറേഷന്റെ വിവിധ പദ്ധതികൾ നടപ്പിലാക്കാനുള്ള സാമ്പത്തിക ഉറവിടം മുഖ്യമായും ദേശീയ പിന്നോക്ക വിഭാഗ ധനകാര്യ വികസന കോർപ്പറേഷൻ, ദേശീയ ന്യൂനപക്ഷ വികസന ധനകാര്യ കോർപ്പറേഷൻ എന്നീ കേന്ദ്ര എജൻസികളിൽ നിന്നുമാണ് ലഭിക്കുന്നത്. ഇതിനു പുറമേ കേരള സർക്കാരിൽ നിന്നുള്ള മൂലധന സഹായവും ലഭിച്ചുവരുന്നു.
രജിസ്റ്റേർഡ് ഓഫീസ് :
മൂന്നാം നില, റ്റി.സി. നമ്പർ:27/588 (7) ആൻഡ്‌ (8)
പാറ്റൂർ , വഞ്ചിയൂർ പി.ഓ.
തിരുവനന്തപുരം - 695 035
ഫോൺ : 0471 2577540, 2577539
<br>
ജില്ലാ ഓഫീസുകളുടെ മേൽവിലാസങ്ങളും ഫോൺ നമ്പരുകളും 



</doc>
<doc id="224819" url="https://ml.wikipedia.org/wiki?curid=224819" title="വിരദ്വാരം">
വിരദ്വാരം

ഭൗതിക ശാസ്ത്രത്തിൽ സ്ഥലകാലത്തിൽ കുറുക്കുവഴികൾ സൃഷ്ടിക്കാൻ കഴിയുന്ന ഒരു സവിശേഷതയാണ് വിരദ്വാരം, (Wormhole).ഐൻസ്റ്റൈൻ-റോസൻ പാലം എന്നും ഇത് അറിയപ്പെടുന്നു.
ഒരറ്റത്ത് തമോദ്വാരവും മറ്റെ അറ്റത്ത് ധവളദ്വാരവുമുള്ള വിരദ്വാരത്തിന് രണ്ട് ചോർപ്പുകൾ അവയുടെ ചെറിയ അറ്റങ്ങൾ യോജിപ്പിച്ച് വെച്ചാൽ ഉണ്ടാകുന്ന ആകൃതിയായിരിക്കും. ഉണ്ടായപാടെ കഴുത്ത് തകർന്ന് പോകുന്നതിനാൽ സാധാരണ വിരദ്വാരത്തിന് നൈമിഷികമായ ആയുസ്സേ ഉള്ളൂ. എന്നാൽ പ്രതിദ്രവ്യത്തിന്റെ ഒരു കവചത്തിലൂടെ കഴുത്തിനെ ശക്തമാക്കിയാൽ ഒരു നിലനിൽപ്പുള്ള വിരദ്വാരം ഉണ്ടാക്കാൻ സാധിക്കും. അങ്ങനെയുള്ള ഒന്നിലൂടെ സമയ യാത്ര പ്രാവർത്തികമായേക്കുമെന്ന് വിശ്വസിക്കുന്നു. 
ഉദാഹരണത്തിന് 1980 ജനുവരി ഒന്നാം തീയതിയും വർത്തമാനകാലവുമായി യോജിപ്പിക്കുന്ന ഒരു നിലനിൽപ്പുള്ള വിരദ്വാരം സൃഷ്ടിച്ചെന്നിരിക്കട്ടെ. അതിന്റെ തമോദ്വാര ഭാഗം വർത്തമാനകാലത്തും മറുഭാഗമായ ധവളദ്വാരം 1980 ജനുവരി ഒന്നാം തീയതിയിലുമായിരിക്കും. തമോദ്വാരത്തിലൂടെ വലിച്ചെടുക്കപ്പെടുന്ന ഒരു വസ്തു ധവളദ്വാരത്തിലൂടെ വർഷങ്ങൾ പുറകിലേക്ക് പുറന്തള്ളപ്പെടുന്നു. പ്രകാശവേഗത്തിലായിരിക്കും ഈ വസ്തു വിരദ്വാരം വഴി നീങ്ങുക.


</doc>
<doc id="224845" url="https://ml.wikipedia.org/wiki?curid=224845" title="ചോക്കില അയ്യർ">
ചോക്കില അയ്യർ

ചോക്കില അയ്യർ ഇന്ത്യയിലെ പ്രഥമ വനിതാ വിദേശകാര്യ സെക്രട്ടറി ആണ്.ലലിത് മാൻസിങിന് മാറ്റിയാണ് 14 മാർച്ച് 2001-ഇൽ അവർ സ്ഥാനമേറ്റത്. ഇവർ 1964 ബാച്ച് ഉദ്യോഗസ്ഥയാണ്. സിക്കിമിൽ ജനിച്ച ഇവർ ഇതിനു മുൻപ് ഐയർലാൻഡിലെ ഇന്ത്യൻ മിഷനിലെ ഉദ്യോഗസ്ഥയും ആയിരുന്നു...

വിദേശകാര്യ സെക്രട്ടറി പദവിയിൽ നിന്ന് വിരമിച്ച അയ്യർ പട്ടികവർഗക്കാരുടെ ദേശീയ കമ്മിറ്റി വൈസ് ചെയർപേഴ്സനായി പ്രവർത്തിച്ചു. മുൻ ചീഫ് ജസ്റ്റിസ് ഓഫ് ഇന്ത്യ ജെ.എസ്.വർമ്മ 2008 ഒക്ടോബറിൽ പ്രവർത്തനം ആരംഭിച്ച കമ്മീഷന്റെ അധ്യക്ഷനുമായിരുന്നു.


</doc>
<doc id="224846" url="https://ml.wikipedia.org/wiki?curid=224846" title="പാൻഡെമിക്">
പാൻഡെമിക്

പല ഭൂഖണ്ഡങ്ങളിലേക്കോ ലോകമാസകലമോ പടർന്നു പിടിക്കുന്ന തരം വ്യാപക പകർച്ചവ്യാധിയെയാണ് വൈദ്യശാസ്ത്രത്തിൽ പാൻഡെമിക് (pandemic) എന്നു വിളിക്കുന്നത്. ഗ്രീക്ക് ഭാഷയിലെ πᾶν "പാൻ" (എല്ലാം) + δῆμος "ഡിമോസ്" (ജനത) എന്ന വാക്കുകളിൽ നിന്നാണ് നാമം ഉദ്ഭവിച്ചിരിക്കുന്നത്. ലോകവ്യാപകമായി നിലനിൽക്കുന്നുണ്ടെങ്കിലും ഓരോ വർഷവും രോഗബാധിതരാകുന്ന ആളുകളുടെ കണക്കിൽ വലിയ വ്യതിയാനം വരാത്ത അസുഖങ്ങൾ പാൻഡെമിക് എന്ന ഗണത്തിൽ പെടില്ല. കാലികമായി വരുന്ന ജലദോഷബാധ ഇൻഫ്ലുവൻസ പാൻഡെമിക്കിന്റെ കൂട്ടത്തിൽ പെടുത്തിയിട്ടില്ല. വസൂരി, ക്ഷയം മുതലായ പല അസുഖങ്ങളുടെയും പാൻഡെമിക്കുകൾ ചരിത്രത്തിൽ പല തവണ ഉണ്ടായിട്ടുണ്ട്. എയ്ഡ്സ് പാൻഡെമിക്, H1N1 പാൻഡെമിക്, 1918-ലും 2009-ലും ഉണ്ടായ ഫ്ലൂ പാൻഡെമിക്കുകൾ, കൊറോണ വൈറസ് രോഗം 2019 എന്നിവ ഉദാഹരണങ്ങളാണ്.

"ലോകമാസകലമോ വളരെ വലിയ ഒരു പ്രദേശത്തെയോ ബാധിക്കുന്നതും അന്താരാഷ്ട്ര അതിർത്തികൾക്കുമപ്പുറം നാശം വിതയ്ക്കുന്നതുമായ പകർച്ചവ്യാധികളെ" പാൻഡെമിക്കിന്റെ നിർവചനത്തിൽ പെടുത്താം. 

ലോകാരോഗ്യ സംഘടന ഇൻഫ്ലുവൻസ എന്ന രോഗം ആദ്യത്തെ ചില രോഗബാധകളിൽ നിന്ന് പാൻഡെമിക് എന്ന അവസ്ഥയിലേയ്ക്ക് മാറുന്നതിന്റെ ആറു ഘട്ടങ്ങൾ തരം തിരിച്ച് വർഗ്ഗീകരിച്ചിട്ടുണ്ട്. വൈറസ് പ്രധാനമായും മൃഗങ്ങളെ ബാധിക്കുന്നതാണ് ആദ്യ ഘട്ടം, ഇപ്പോൾ ചില മനുഷ്യർക്ക് മൃഗങ്ങളിൽ നിന്ന് രോഗബാധയുണ്ടാകും. പിന്നീട് മനുഷ്യരിൽ നിന്ന് മനുഷ്യരിലേയ്ക്ക് രോഗം പകരാൻ തുടങ്ങും. അസുഖം ലോകവ്യാപകമായി പടരുന്നതാണ് അവസാന ഘട്ടം. 

കാൻസർ എന്ന അസുഖം ലോകവ്യാപകമായി കാണപ്പെടുകയും ധാരാളം പേർ ഈ അസുഖത്താൽ മരിക്കുകയും ചെയ്യുന്നുണ്ടെങ്കിലും ഇതിനെ പാൻഡെമിക് എന്ന ഗണത്തിൽ പെടുത്താനാവില്ല. പകർച്ചവ്യാധി അല്ലാത്തതാണ് കാരണം.

പാൻഡെമിക്കുകളെ നേരിടാൻ ഇൻഫ്ലുവൻസ പകർച്ചവ്യാധിയുടെ പശ്ചാത്തലത്തിൽ ഡബ്ല്യൂ.എച്ച്.ഒ. 1999ൽ ഒരു രേഖ തയ്യാറാക്കിയിരുന്നു. 2005-ലും 2009-ലും ഈ രേഖ തിരുത്തപ്പെടുകയുമുണ്ടായി. ഈ രേഖയുടെ എല്ലാ എഡിഷനുകളും ഇൻഫ്ലുവൻസയെപ്പറ്റിയാണ് പറയുന്നത്. വിറുലൻസ് (വൈറസിന്റെ പകരാനുള്ള ശേഷി), മോർട്ടാലിറ്റി റേറ്റ് (രോഗബാധിതരുടെ എത്ര ശതമാനം പേർ മരണമടയുന്നു എന്ന നിരക്ക്) എന്ന ഘടകങ്ങളെ ആശ്രയിച്ചാണ് രോഗം പടരുന്നതിന്റെ വിവിധ ഘട്ടങ്ങൾ തരംതിരിക്കപ്പെടുന്നത്.

1969 മുതലാണ് എച്ച്.ഐ.വി. എയ്ഡ്സ് ലോകത്തിന്റെ മിക്ക ഭാഗങ്ങളിലും പടർന്നുപിടിച്ചത്. എയിഡ്സുണ്ടാക്കുന്ന വൈറസായ എച്ച്.ഐ.വി. നിലവിൽ ഒരു പാൻഡമിക് ആണ്. ആഫ്രിക്കയുടെ ദക്ഷിണ മേഖലയിലും പൂർവ്വ മേഖലയിലും രോഗബാധിതർ ജനസംഖ്യയുറടെ 25% വരും. 2006-ൽ ദക്ഷിണാഫ്രിക്കയിൽ എച്ച്.ഐ.വി. ബാധിതരായ ഗർഭിണികൾ 29.1% ഉണ്ടായിരുന്നു. ആരോഗ്യവിദ്യാഭ്യാസം പല രാജ്യങ്ങളിലെയും രോഗബാധയുടെ നിരക്ക് കുറച്ചുകൊണ്ടുവരുന്നതിന് സഹായിച്ചിട്ടുണ്ട്. ഏഷ്യയിലും അമേരിക്കകളിലും രോഗബാധാനിരക്ക് വർദ്ധിച്ചുവരികയാണ്. 2025-ഓടെ ഇന്ത്യയിൽ 3.1 കോടി ആൾക്കാരും ചൈനയിൽ 1.8 കോടി ആൾക്കാരും ഈ അസുഖത്താൽ മരണമടയുമെന്നാണ് ഐക്യരാഷ്ട്രസഭയുടെ ജനസംഖ്യാ വിദഗ്ദ്ധരുടെ അഭിപ്രായം. ആഫ്രിക്കയിൽ എയിഡ്സ് മൂലം മരിക്കുന്നവരുടെ എണ്ണം 2025 -ഓടെ 9 കോടി മുതൽ 10 കോടി വരെ ആയേക്കാമത്രേ.

ചരിത്രത്തിൽ രേഖപ്പെടുത്തപ്പെട്ട ധാരാളം പാൻഡെമിക്കുകളുണ്ട്. മൃഗങ്ങളിൽ നിന്ന് മനുഷ്യരിലേയ്ക്ക് പകരുന്ന തരം സൂനോസിസുകളാണ് മിക്കവയും. മൃഗങ്ങളെ ഇണക്കിവളർത്താൻ തുടങ്ങിയതാണ് ഇത്തരം രോഗബാധകളുടെ തുടക്കം. ഇൻഫ്ലുവൻസ, ക്ഷയം എന്നിവ ഇത്തരം അസുഖങ്ങളിൽ പെടും. ചില പാൻഡെമിക്കുകൾ നഗരങ്ങളെ ആകെ നശിപ്പിച്ചിട്ടുണ്ട്. അതിൽക്കൂടുതൽ നാശനഷ്ടം വരുത്തിയിട്ടുള്ള ചില പാൻഡെമിക്കുകളുടെ പട്ടിക താഴെക്കൊടുക്കുന്നു:




യൂറോപ്യൻ പര്യവേഷകരും ലോകത്തിന്റെ ഇതരഭാഗങ്ങളിലുള്ള ജനങ്ങളും തമ്മിലുള്ള സമ്പർക്കം പലപ്പോഴും വളരെ മാരകസ്വഭാവമുള്ള പകർച്ചവ്യാധികൾ പടരാൻ കാരണമായിട്ടുണ്ട്. പതിനാറാം നൂറ്റാണ്ടിൽ കാനറി ദ്വീപുകളിലെ ഗൗഞ്ചസ് എന്ന ജനവിഭാഗത്തിൽ ധാരാളം പേരെ കൊന്നൊടുക്കിയ അസുഖം ഉദാഹരണം. ഹിസ്പാനിയോളയിലെ മനുഷ്യരുടെ നല്ലൊരു ശതമാനം 1518-ൽ വസൂരി ബാധിച്ച് മരിക്കുകയുണ്ടായി. 1520-കളിൽ മെക്സിക്കോയിലും വസൂരി ബാധകാരണം ധാരാളം പേർ മരിക്കുകയുണ്ടായി. ടെനോടിറ്റ്ലാനിൽ മാത്രം 150,000 ആൾക്കാർ മരണമടഞ്ഞു. ഇവിടുത്തെ ചക്രവർത്തിയും മരിച്ചവരിൽ പെടും. 1530-കളിൽ പെറുവിൽ 1530 കളിൽ വസൂരി വൻ നാശമുണ്ടാക്കി. ഇത് യൂറോപ്യൻ കോളനിവൽക്കരണത്തെ വളരെ സഹായിച്ചിട്ടുണ്ട്. പതിനേഴാം നൂറ്റാണ്ടിൽ മെക്സിക്കോയിലെ ഇരുപതു ലക്ഷം ആൾക്കാർ മീസിൽസ് ബാധയാൽ മരിക്കുകയുമുണ്ടായി. 1618 മുതൽ 1619 വരെയുള്ള കാലത്ത് വസൂരി കാരണം മസാച്ചുസെറ്റ്സ് ബേ പ്രദേശത്തെ 90% അമേരിക്കൻ ഇന്ത്യക്കാരും മരണമടഞ്ഞു. 1770-കളിൽ പസഫിക് നോർത്ത് വെസ്റ്റ് പ്രദേശത്തെ 30% ആൾക്കാരും വസൂരി മൂലം മരിക്കുകയുണ്ടായി. അമേരിക്കൻ സമതലത്തിൽ ജീവിച്ചിരുന്ന ആദിമവാസികളിൽ വൻ നാശമാണ് 1780–1782 കളിലും 1837–1838 കാലഘട്ടത്തിലും ഉണ്ടായ വസൂരിബാധകളിൽ ഉണ്ടായത്. ചില വിദഗ്ദ്ധരുടെ അഭിപ്രായത്തിൽ അമേരിക്കയിലെ ആദിമജനതയുടെ 95% തുടച്ചു നീക്കപ്പെട്ടത് പഴയലോകത്തിൽ നിന്നെത്തിയ വസൂരി, മീസിൽസ്, ഇൻഫ്ലുവൻസ തുടങ്ങിയ പകർച്ചവ്യാധികളിലൂടെയാണ്. പല നൂറ്റാണ്ടുകൾ കൊണ്ട് യൂറോപ്യന്മാരിൽ ഈ അസുഖങ്ങൾക്കെതിരായ പ്രതിരോധശക്തി വർദ്ധിച്ചിട്ടുണ്ടായിരുന്നു. തദ്ദേശീയർക്ക് ഇത്തരം പ്രതിരോധശേഷി ഉണ്ടായിരുന്നില്ല. 

ഓസ്ട്രേലിയയിലെ തദ്ദേശീയ (അബൊറിജിനൽ) ജനതയുടെ 50%ബ്രിട്ടീഷ് കോളനിവാസത്തിന്റെ ആദ്യ വർഷങ്ങളിൽ തന്നെ പകർച്ചവ്യാധികൾ മൂലം മരണമടയുകയുണ്ടായി. ന്യൂസിലാന്റിലെ മവോറി ജനതയുടെ നല്ലൊരു ഭാഗവും ഇത്തരം അസുഖങ്ങളാൽ മരണമടയുകയുണ്ടായി. 1848–49 കാലത്ത് 40,000 ഹവായി വാസികൾ (150,000 പേരായിരുന്നു ആകെ ജനസംഖ്യ) മീസിൽസ്, വില്ലൻ ചുമ, ഇൻഫ്ലുവൻസ എന്നീ അസുഖങ്ങളാണ് ഈസ്റ്റർ ദ്വീപിലെ ജനങ്ങളിൽ ഭൂരിഭാഗം പേരെയും കൊന്നൊടുക്കിയത്.1875-ൽ മീസിൽസ് 40,000-ലധികം ഫിജിക്കാരുടെ മരണത്തിനിടയാക്കി. ഇത് ജനസംഖ്യയുടെ മൂന്നിലൊന്ന് വരും. ആൻഡമാനിലെ ധാരാളം ജനങ്ങളും മീസിൽസ് മൂലം മരിച്ചിട്ടുണ്ട്. ഐനു ജനതയുടെ നല്ലൊരു ഭാഗം പത്തൊൻപതാം നൂറ്റാണ്ടിൽ ജപ്പാനിൽ നിന്നുള്ള കുടിയേറ്റക്കാർ കൊണ്ടുവന്ന അസുഖങ്ങൾ മൂലം മരണമടഞ്ഞിരുന്നു. 

സിഫിലിസ് എന്ന അസുഖം പുതിയ ലോകത്തുനിന്ന് യൂറോപ്പിലേയ്ക്ക് കൊളംബസിന്റെ യാത്രകൾക്കുശേഷം എത്തിപ്പെട്ടതാണെന്ന് ഗവേഷകർ കണ്ടെത്തിയിട്ടുണ്ട്. ലൈംഗികബന്ധത്തിലൂടെയല്ലാതെ പകരുന്ന ബാക്ടീരിയയാവണം സഞ്ചാരികൾ നാട്ടിലെത്തിച്ചതെന്നും യൂറോപ്പിൽ വച്ച് മ്യൂട്ടേഷനിലൂടെ കൂടുതൽ മാരകമായ അവസ്ഥയിലേയ്ക്ക് ബാക്ടീരിയകൾ മാറിയതാവാമെന്നും പരീക്ഷണങ്ങൾ സൂചിപ്പിക്കുന്നു. റിനൈസൻസ് കാലഘട്ടത്തിൽ സിഫിലിസ് ഇന്നത്തേതിനാക്കാൾ മാരകമായിരുന്നു. 1602-നും 1796-നുമിടയിൽ ഡച്ച് ഈസ്റ്റ് ഇന്ത്യ കമ്പനി ഉദ്ദേശം പത്തുലക്ഷം ആൾക്കാരെ ഏഷ്യയിൽ ജോലിചെയ്യാനായി അയച്ചിരുന്നു. ഇതിൽ മൂന്നിലൊന്നിൽ താഴെ ആൾക്കാർ മാത്രമേ തിരികെയെത്തിയുള്ളൂ. ഭൂരിപക്ഷവും അസുഖങ്ങൾ ബാധിച്ച് മരിക്കുകയായിരുന്നു. ഇന്ത്യയിൽ മരിച്ചിട്ടുള്ള ബ്രിട്ടീഷ് പട്ടാളക്കാരിൽ യുദ്ധത്തിൽ മരണമടഞ്ഞവരേക്കാൾ കൂടുതൽ അസുഖങ്ങൾ ബാധിച്ചാണ് മരിച്ചിട്ടുള്ളത്. 1736-നും 1834-നും ഇടയിൽ ഈസ്റ്റ് ഇന്ത്യ കമ്പനിയുടെ 10% ഓഫീസർമാരേ ഇന്ത്യയിൽ നിന്ന് തിരികെ നാട്ടിലേയ്ക്ക് പോയിട്ടുള്ളൂ. 

1803-ൽ തന്നെ വസൂരിയുടെ വാക്സിൻ സ്പാനിഷ് കോളനികളിലെത്തിക്കാനും അവിടെ കുത്തിവയ്പ്പിലൂടെ രോഗപ്രതിരോധം കൊണ്ടുവരാനും ശ്രമം നടന്നിരുന്നുവത്രേ. ബാമിസ് എക്സ്പെഡിഷൻ എന്നായിരുന്നു ഈ പദ്ധതിയുടെ പേര്. 1832-ൽ അമേരിക്കൻ ഐക്യനാടുകളുടെ സർക്കാർ അമേരിക്കൻ ആദിവാസികൾക്കായുള്ള വസൂരി വാക്സിനേഷനുള്ള പദ്ധതി നടപ്പാക്കിയിരുന്നു. ഇരുപതാം നൂറ്റാണ്ടിന്റെ തുടക്കം മുതൽ തന്നെ കോളനികളിലെ അസുഖങ്ങൾ ഇല്ലാതാക്കുക യൂറോപ്യൻ അധിനിവേശശക്തികളുടെ ഒരു മുൻഗണനാവിഷയമായിരുന്നു. സ്ലീപ്പിംഗ് സിക്ക്നസ് പർക്കുന്നതു തടയാൻ സാധിച്ചത് ദശലക്ഷക്കണക്കിനാൾക്കാരെ പരിശോധനയ്ക്കു വിധേയമാക്കിയതുകൊണ്ടാണ്. ഇരുപതാം നൂറ്റാണ്ടിൽ ലോകം ഇതുവരെ കണ്ടതിലും വലിയ ജനസംഖ്യാവളർച്ചയാണുണ്ടായത്. മരണനിരക്ക് കുറഞ്ഞത് ഇതിന് വലിയൊരു പങ്കുവഹിച്ചിട്ടുണ്ട്. ആധുനിക വൈദ്യശാസ്ത്രമാണ് ഇതിന് ഒരു പ്രധാന കാരണം. T1900-ൽ 160 കോടിയായിരുന്ന ലോകജനസംഖ്യ ഇപ്പോൾ 700 കോടിയാണ്. 

ഒരു പ്രാദേശിക രോഗം എന്ന നിലയിൽ നിന്ന് ലോകത്തിൽ ഏറ്റവും വ്യാപകവും മാരകവുമായ അസുഖങ്ങളിൽ ഒന്ന് എന്ന നിലയിലേയ്ക്ക് പത്തൊൻപതാം നൂറ്റാണ്ടിൽ കോളറ മാറുകയുണ്ടായി. ദശലക്ഷക്കണക്കിനാൾക്കാർ കോളറമൂലം മരണമടഞ്ഞിട്ടുണ്ട്.



ടൈഫസ് എന്ന അസുഖം സാമൂഹികക്കുഴപ്പങ്ങളുണ്ടാകുമ്പോഴാണ് തല പൊക്കുന്നത്. "ക്യാമ്പ് ഫീവർ, ജയിൽ ഫീവർ, ഷിപ്പ് ഫീവർ" എന്നീ പേരുകളിൽ ഈ അസുഖം കാണപ്പെടാൻ കാരണം മനുഷ്യർ തിങ്ങിപ്പാർക്കുന്ന സ്ഥലങ്ങളിൽ അസുഖം തലപൊക്കുന്നതുകൊണ്ടാണ്. കുരിശുയുദ്ധങ്ങളുടെ കാലത്താണ് ഇത് ആദ്യമായി പ്രത്യക്ഷപ്പെടുന്നത്. യൂറോപ്പിൽ ആദ്യമായി അസുഖം 1489-ൽ സ്പെയിനിലാണ് നാശം വിതച്ചത്. ക്രിസ്ത്യൻ സൈനികരും മുസ്ലീമുകളും തമ്മിൽ ഗ്രാനഡയിൽ വച്ചു നടന്ന യുദ്ധസമയത്തായിരുന്നു ഇത്. സ്പെയിനിന്റെ 3,000 സൈനികർ യുദ്ധത്തിലും 20,000 പേർ ടൈഫസ് അസുഖം മൂലവുമാണ് മരിച്ചത്. 1528-ൽ 18000 ഫ്രഞ്ച് സൈനികർ ഇറ്റലിയിൽ വച്ച് ഈ അസുഖം മൂലം മരണമടഞ്ഞു. ഫ്രാൻസിന് ഇറ്റലിക്കുമേലുണ്ടായിരുന്ന ആധിപത്യം ഇതോടെ സ്പെയിനിന് അടിയറവയ്ക്കേണ്ടിവന്നു. 1542-ൽ ഓട്ടോമാൻ സാമ്രാജ്യത്തോട് യുദ്ധം ചെയ്യുകയായിരുന്ന 30,000 സൈനികർ ബാൾക്കൻ മേഖലയിൽ വച്ച് ടൈഫസ് മൂലം മരണമടഞ്ഞിരുന്നു.

മുപ്പതുവർഷ യുദ്ധത്തോടനുബന്ധിച്ച് (1618–1648), ഏകദേസം 80 ലക്ഷം ജർമനിക്കാർ ബ്യൂബോണിക് പ്ലേഗും ടൈഫസും കാരണം മരണമടഞ്ഞിരുന്നു. 1812-ൽ റഷ്യയിൽ വച്ച് നെപ്പോളിയന്റെ മഹത്തായ സൈന്യം നശിക്കാനുണ്ടായ കാരണങ്ങളിലൊന്ന് ടൈഫസ് ആയിരുന്നു. 450,000 സൈനികർ യുദ്ധത്തിനു പുറപ്പെട്ടെങ്കിലും 40,000 പേർ മാത്രമാണ് സൈനികച്ചിട്ടയിൽ തിരിച്ചെത്തിയത്. 1813-ന്റെ തുടക്കത്തിൽ നെപ്പോളിയൻ 500,000 സൈനികരെ റഷ്യയിലെ നാശം മറികടക്കാനായി പുതുതായി നിയമിച്ചു. ആ വർഷം 219,000 സൈനികർ ടൈഫസ് ബാധിച്ചുമരിച്ചു. അയർലാന്റിലെ പൊട്ടറ്റോ ഫാമിൻ കാരണമുണ്ടായ മരണങ്ങലിൽ ഒരു ഭാഗം ടൈഫസ് മൂലമായിരുന്നു.

ഒന്നാം ലോകമഹായുദ്ധസമയത്ത് ടൈഫസ് ഉദ്ദേശം 150,000 മരണങ്ങൾ സെർബിയയിൽ നടക്കാൻ കാരണമായി. 1918 മുതൽ 1922 വരെ ഉദ്ദേശം രണ്ടരക്കോടി ടൈഫസ് രോഗബാധയും 30 ലക്ഷം മരണങ്ങളും റഷ്യയിലുണ്ടായതായി കണക്കാക്കപ്പെടുന്നു. നാസി കോൺസൺ‌ട്രേഷൻ ക്യാമ്പുകളിലെ ധാരാളം മരണങ്ങൾ ടൈഫസ് മൂലമായിരുന്നു. രണ്ടാം ലോകമഹായുദ്ധസമയത്തെ യുദ്ധക്കുറ്റവാളികളെ പാർപ്പിച്ചിരുന്ന റഷ്യൻ ക്യാമ്പുകളിലും ടൈഫസ് മൂലം ധാരാളം മരണങ്ങളുണ്ടായിട്ടുണ്ട്. റഷ്യയുടെ തടവിലുണ്ടായിരുന്ന 57 ലക്ഷം നാസികളിൽ 35 ലക്ഷം പേർ ടൈഫസ് മൂലം മരിച്ചുവത്രേ. 

വേരിയോള എന്ന രോഗാണു മൂലമുണ്ടാകുന്ന പകർച്ചാസ്വഭാവമുള്ള അസുഖമാണ് വസൂരി. പതിനെട്ടാം നൂറ്റാണ്ടിന്റെ അവസാന സമയത്ത് നാലുലക്ഷം യൂറോപ്യന്മാർ ഓരോ വർഷവും ഈ അസുഖം മൂലം മരണമടയുന്നുണ്ടായിരുന്നു. ഇരുപതാം നൂറ്റാണ്ടിൽ 30 മുതൽ 50 കോടി വരെ മരണം വസൂരി കാരണമായി ഉണ്ടായിട്ടുണ്ടെന്നാണ് കണക്കാക്കപ്പെടുന്നത്. 1950-കളിൽ പോലും അഞ്ചു കോടി വീതം വസൂരി രോഗ കേസുകൾ ഓരോ വർഷവും ലോകത്തിൽ ഉണ്ടാകുന്നുണ്ടായിരുന്നു. 

പത്തൊൻപതാം നൂറ്റാണ്ടിലും ഇരുപതാം നൂറ്റാണ്ടിലും നടന്ന പ്രതിരോധ കുത്തിവയ്പ്പ് പരിപാടികൾ കാരണം 1979 ഡിസംബറിൽ വസൂരി നിർമാർജ്ജനം ചെയ്യപ്പെട്ടു. നാളിതുവരെ പൂർണ്ണമായി ഇല്ലാതാക്കപ്പെട്ട ഒരേയൊരു അസുഖം വസൂരിയാണ്. 

മീസിൽസ് പകരുവാനുള്ള സാദ്ധ്യത ഏറെയുള്ള അസുഖമാണ്. 90% ആൾക്കാരെയും പതിനഞ്ചു വയസ്സിനുള്ളിൽ മീസിൽസ് ബാധിക്കാറുണ്ട്. 1963-ൽ വാക്സിൻ തുടങ്ങും മുൻപ് വർഷം തോറും 30 ലക്ഷം മുതൽ 40 ലക്ഷം വരെ കേസുകൾ എല്ലാ വർഷവും അമേരിക്കയിൽ ഉണ്ടാകുമായിരുന്നു. കഴിഞ്ഞ 150 വർഷം കൊണ്ട് മീസിൽസ് ബാധ കാരണം ലോകത്ത് 20 കോടി ആൾക്കാർ മരിച്ചിട്ടുണ്ടാവും എന്ന് കരുതപ്പെടുന്നു. 2000-ൽ മാത്രം മീസിൽസ് ബാധ കാരണം ലോകത്ത് 777,000 ആൾക്കാർ മരിച്ചിട്ടുണ്ട്. ആ വർഷം ലോകത്ത് 4 കോടി മീസിൽസ് കേസുകളുണ്ടായിരുന്നു. 

മീസിൽസ് മനുഷ്യ സമൂഹങ്ങളിൽ സ്ഥിരമായി നിലനിൽക്കുന്ന തരം അസുഖമാണ് (എൻഡെമിക് അസുഖം). ഇതുകാരണം ധാരാളം ആൾക്കാർക്ക് അസുഖത്തിനെതിരേ പ്രതിരോധശേഷിയുണ്ടാവും. ജനങ്ങൾക്ക് പ്രതിരോധശേഷിയില്ലാത്ത സ്ഥലങ്ങളിൽ മീസിൽസ് പുതുതായി എത്തിപ്പെട്ടാലുണ്ടാകുന്ന വിപത്ത് കടുത്തതായിരിക്കും. 1529-ൽ ക്യൂബയിൽ ഉണ്ടായ മീസിൽസ് ബാധയിൽ ജനങ്ങളിൽ മൂന്നിൽ രണ്ടാൾക്കാർ മരിച്ചുപോയി. ഇവർ ഇതിനു മുൻപുണ്ടായ വസൂരി ബാധയെ അതിജീവിച്ചവരായിരുന്നു. ഈ അസുഖം മെക്സിക്കോ, മദ്ധ്യ അമേരിക്ക, ഇൻക ജനത എന്നിവയ്ക്ക് വമ്പിച്ച നാശനഷ്ടമുണ്ടാക്കിയിട്ടുണ്ട്. 

ക്ഷയരോഗകാരിയായ മൈകോബാക്ടീരിയം ട്യൂബർക്കുലോസിസ് എന്ന അണു ലോകജനസംഖ്യയുടെ മൂന്നിലൊന്ന് ആൾക്കാരിലും കാണപ്പെടുന്നു. ഒരു സെക്കന്റിൽ ഒരാൾക്കെന്ന നിരക്കിൽ ഈ രോഗാണു പുതിയ ആൾക്കാരെ ബാധിക്കുന്നുമുണ്ട്. ഇത്തരം രോഗാണുബാധയുടെ 5–10% ആൾക്കാർക്ക് ഭാവിയിൽ ക്ഷയരോഗമുണ്ടാകാൻ സാദ്ധ്യതയുണ്ട് (രോഗാണു ബാധിച്ച എല്ലാവർക്കും രോഗമുണ്ടാവില്ല). അസുഖമുണ്ടായിക്കഴിഞ്ഞാൽ ശരിയായ ചികിത്സ ലഭിച്ചില്ലെങ്കിൽ പകുതിപ്പേരും മരിച്ചുപോകും. വർഷം തോറും 80 ലക്ഷം ആൾക്കാർക്ക് ക്ഷയരോഗബാധ ഉണ്ടാകുന്നുണ്ട്. 20 ലക്ഷം ആൾക്കാർ ഈ അസുഖം മൂലം ലോകമാസകലം വർഷം തോറും മരിക്കുന്നുണ്ട്. 

പത്തൊൻപതാം നൂറ്റാണ്ടിൽ യൂറോപ്പിലെ പ്രായപൂർത്തിയായവരിൽ നാലിലൊന്ന് മരിച്ചിരുന്നത് ക്ഷയരോഗം കാരണമായിരുന്നു. 1918-ലും ഫ്രാൻസിൽ ആറു മരണങ്ങളിൽ ഒന്നിനു കാരണം ക്ഷയരോഗമായിരുന്നു. പത്തൊൻപതാം നൂറ്റാണ്ടിന്റെ അവസാനം യൂറോപ്പിലെയും വടക്കേ അമേരിക്കയിലെയും ജനസംഖ്യയുടെ 70 മുതൽ 90% വരെയാൾക്കാരെയും ക്ഷയരോഗാണു ബാധിച്ചിരുന്നു. പട്ടണങ്ങളിലെ തൊഴിലാളികളിൽ 40% പേരും മരിച്ചിരുന്നത് ക്ഷയരോഗം കാരണമായിരുന്നു. ഇറ്റുപതാം നൂറ്റാണ്ടിൽ പത്തു കോടി ആൾക്കാർ ക്ഷയരോഗം കാരണം മരിച്ചിട്ടുണ്ടെന്ന് കണക്കാക്കപ്പെടുന്നു. വികസ്വരരാജ്യങ്ങളിൽ ഇപ്പോഴും ക്ഷയരോഗം പ്രധാന ആരോഗ്യപ്രശ്നങ്ങളിലൊന്നാണ്. എയ്ഡ്സിന്റെ വരവ് വികസിത രാജ്യങ്ങളിലും ക്ഷയരോഗം പ്രധാന ആരോഗ്യപ്രശ്നങ്ങളിലൊന്നാക്കി മാറ്റിയിട്ടുണ്ട്.

"മൈകോബാക്ടീരിയം ലെപ്രേ" എന്ന രോഗാണുവാണ് കുഷ്ടരോഗത്തിന്റെ രോഗകാരി. രോഗാണുബാധയുണ്ടായി രോഗം വരാൻ അഞ്ചുവർഷമോ അതിൽ കൂടുതലോ എടുക്കുന്ന തരം ക്രോണിക് അസുഖമാണിത്. 1985-നു ശേഷം ഒന്നരക്കോടി ആ‌ൾക്കാരെ ഈ രോഗത്തിൽ നിന്ന് ചികിത്സ മൂലം രക്ഷപെടുത്തിയിട്ടുണ്ട്. 2002-ൽ, 763,917 പുതിയ കേസുകൾ കണ്ടുപിടിക്കപ്പെട്ടു. പത്തു ലക്ഷത്തിനും ഇരുപതു ലക്ഷത്തിനുമിടയിൽ ആ‌ൾക്കാർ ലെപ്രസി ബാധ കാരണം വികലാംഗരായിട്ടുണ്ടാവുമെന്ന് കരുതപ്പെടുന്നു. 

600 മുതൽക്കെങ്കിലും ആൾക്കാരെ കുഷ്ടരോഗം ബാധിച്ചിരുന്നു എന്നതിന് ചരിത്രത്തിൽ തെളിവുകളുണ്ട്. ചൈന, ഈജിപ്റ്റ്, ഇന്ത്യ എന്നിവിടങ്ങളിലെ പുരാതന സംസ്കാരങ്ങൾ ഈ അസുഖത്തെ തിരിച്ചറിഞ്ഞിരുന്നു. ഉന്നത മദ്ധ്യകാലഘട്ടത്തിൽ പശ്ചിമ യൂറോപ്പിൽ ഇതിനു മുൻപുണ്ടായിട്ടില്ലാത്തവിധം കുഷ്ടരോഗബാധ പൊട്ടിപ്പുറപ്പെടുകയുണ്ടായി. കുഷ്ടരോഗികളെ ചികിത്സിക്കുന്ന പല ആശുപത്രികളും ഈ സമയത്ത് ഉയർന്നുവരുകയുണ്ടായി. പതിമൂന്നാം നൂറ്റാണ്ടിന്റെ ആദ്യ സമയങ്ങളിൽ 19,000 ആശുപത്രികൾ യൂറോപ്പിലുണ്ടായിരുന്നു എന്ന് കണക്കാക്കപ്പെട്ടിട്ടുണ്ട്. 

ഭൂമദ്ധ്യരേഖാപ്രദേശത്തും അതിനടുത്തുള്ള പ്രദേശങ്ങളിലും മലേറിയ വ്യാപകമാണ്. അമേരിക്കൻ ഭൂഖണ്ഡങ്ങളുടെയും ഏഷ്യ, ആഫ്രിക്ക എന്നീ ഭൂഖണ്ഡങ്ങളുടെയും ഭാഗങ്ങളിൽ ഈ അസുഖം വ്യാപകമായി കാണപ്പെടുന്നു. എല്ലാ വർഷവും ഉദ്ദേശം 35 കോടി മുതൽ 50 കോടി വരെ മലേറിയ കേസുകളുണ്ടാകാറുണ്ട്. ഇരുപത്തൊന്നാം നൂറ്റാണ്ടിൽ മലേറിയ ചികിത്സയുടെ ഒരു പ്രധാന വെല്ലുവിളി മരുന്നുകൾക്കെതിരേ രോഗകാരി നേടുന്ന പ്രതിരോധശേഷിയാണ്. ആർട്ടെമിസിനിൻ എന്ന മരുന്നൊഴികെ ബാക്കി മിക്ക മരുന്നുകൾക്കെതിരേയും പ്രതിരോധം വ്യാപകമായി കണ്ടുവരുന്നുണ്ട്.

യൂറോപ്പ്, വടക്കേ അമേരിക്ക എന്നിവിടങ്ങളിൽ പണ്ട് മലേറിയ സാധാരണയായി കാണപ്പെട്ടിരുന്നു. ഇപ്പോൾ ഇവിടങ്ങളിൽ നിന്ന് ഈ അസുഖം തുടച്ചുനീക്കപ്പെട്ടിട്ടുണ്ട്. റോമാ സാമ്രാജ്യത്തിന്റെ തളർച്ചയ്ക്ക് മലേറിയ ഒരു കാരണമായിരുന്നിരിക്കാം. ഈ അസുഖത്തിന് റോമൻ ഫീവർ എന്ന് പേരുണ്ടായിരുന്നു. അടിമ വ്യാപാരത്തിനൊപ്പമാണ് "പ്ലാസ്മോഡിയം ഫാൽസിപ്പാറം" എന്ന മലേറിയ രോഗകാരി (മറ്റു സ്പീഷീസ് രോഗകാരികളുമുണ്ട്) അമേരിക്കയിൽ എത്തിപ്പെട്ടത്. വിർജീനിയയിലെ ജേംസ്ടൗൺ എന്ന കോളനി തകർത്തത് മലേറിയ എന്ന അസുഖമാണ്. 1830-കളോടെ ഈ അസുഖം പസഫിക് തീരത്തെത്തിയിരുന്നു. അമേരിക്കൻ ആഭ്യന്തരയുദ്ധസമയത്ത് രണ്ടു വശത്തുനിന്നുമുള്ള സൈനികർക്കായി 12 ലക്ഷം പേർക്ക് മലേറിയ ബാധ വന്നിരുന്നു. അമേരിക്കയുടെ തെക്കൻ സംസ്ഥാനങ്ങളിൽ 1930 കൾ വരെ ദശലക്ഷക്കണക്കിന് മലേറിയ ബാധകൾ ഉണ്ടാകുമായിരുന്നു. 

മഞ്ഞപ്പനി പലവട്ടം വിനാശകരമായ പകർച്ചവ്യാധികൾ ഉണ്ടാക്കിയിട്ടുണ്ട്. ന്യൂ യോർക്ക്, ഫിലാഡെൽഫിയ, ബോസ്റ്റൺ എന്നീ വടക്കൻ നഗരങ്ങളിൽ വരെ ഈ അസുഖം എത്തിയിട്ടുണ്ട്. 1793-ൽ അമേരിക്ക കണ്ടിട്ടുള്ള മഞ്ഞപ്പനി ബാധകളിൽ ഏറ്റവും മാരകമായ ഒന്നിൽ ഫിലാഡെൽഫിയയുടെ 10% ജനസംഖ്യ (5,000) പേർ മഞ്ഞപ്പനിക്കിരയായി. പ്രസിഡന്റ് ജോർജ്ജ് വാഷിംഗ്ടൺ ഉൾപ്പെടെ ജനങ്ങളിൽ പകുതിപ്പേരും നാടുവിട്ട് ഓടിപ്പോയിരുന്നു. പത്തൊൻപതാം നൂറ്റാണ്ടിൽ സ്പെയിനിൽ 300,000 ആൾക്കാർ മഞ്ഞപ്പനി ബാധിച്ച് മരിച്ചിട്ടുള്ളതായി കണക്കാക്കുന്നു. കോളനി വാഴ്ച്ചക്കാലത്ത് പടിഞ്ഞാറൻ ആഫ്രിക്ക മലേറിയ, മഞ്ഞപ്പനി എന്നീ അസുഖങ്ങൾ കാരണം "വെള്ളക്കാരന്റെ ശവക്കുഴി" എന്നായിരുന്നു അറിയപ്പെട്ടിരുന്നത്. 

വളരെ ഗുരുതരമായിരുന്നുവെങ്കിലും പൂർണ്ണമായി അപ്രത്യക്ഷമായ ചില അസുഖങ്ങളുണ്ട്. ഈ അസുഖങ്ങളുടെ കാരണമെന്താണെന്നു പോലും ഇപ്പോൾ അറിവില്ല. "ഇംഗ്ലീഷ് വിയർപ്പ്" എന്നു വിളിക്കപ്പെട്ടിരുന്ന ഒരസുഖം പതിനാറാം നൂറ്റാണ്ടിൽ ഇംഗ്ലണ്ടിനെ ബാധിച്ചിരുന്നു. ഞൊടിയിടയിൽ ഇത് ആൾക്കാരെ കീഴ്പ്പെടുത്തിയിരുന്നുവത്രേ. ബ്യൂബോണിക് പ്ലേഗ് എന്ന അസുഖത്തേക്കാൾ ഭയമുളവാക്കിയിരുന്ന ഈ അസുഖം എന്തുകൊണ്ടാണ് വന്നതെന്നത് ഇപ്പോഴും അജ്ഞാതമാണ്.

ലാസ്സ ഫീവർ വൈറസ്, റിഫ്റ്റ് വാലി പനി, മാർബർഗ് വൈറസ്, എബോള വൈറസ്, ബൊളീവിയൻ ഹെമറാജിക് പനി എന്നിവ വലിയതോതിൽ പകരുന്നവയും വളരെ മാരകവുമായ അസുഖങ്ങളാണ്. ഇവ പാൻഡെമിക്കുകളാകാൻ സാദ്ധ്യതയുണ്ട്. രോഗബാധിതരായ ആൾക്കാർക്ക് രോഗലക്ഷണങ്ങൾ കാണിക്കുന്നതിനു മുൻപുള്ള ഇടവേള വളരെക്കുറവാണ് എന്നതാണ് ഈ അസുഖം പാൻഡെമിക് തലത്തിൽ പകരാത്തതിന്റെ ഒരു കാരണം. രോഗലക്ഷണങ്ങൾ കാണിക്കാൻ തുടങ്ങിയവരെ ഒറ്റപ്പെടുത്തി പകർച്ച തടയുക എളുപ്പമാണ്. എങ്കിലും മ്യൂട്ടേഷനുകളിലൂടെ ഈ അസുഖങ്ങൾ പകരുവാനുള്ള ശേഷി കൂടുതലായി നേടിയെടുത്തേക്കാം.

ആന്റീബയോട്ടിക് മരുന്നുകൾ ബാധിക്കാത്ത ചില രോഗകാരികൾ ഇപ്പോൾ നിയന്ത്രണത്തിലായ പല അസുഖങ്ങളുടെയും തിരിച്ചുവരവിന് കാരണമായേക്കാം. സ്ഥിരമായി ഉപയോഗിച്ചുകൊണ്ടിരിക്കുന്ന മരുന്നുകളോട് പ്രതിരോധം കാണിക്കുന്ന തരം ക്ഷയരോഗാണു ഇത്തരം ആശങ്കയ്ക്കിടയാക്കുന്നുണ്ട്. പലതരം മരുന്നുകളോട് പ്രതിരോധം കാണിക്കുന്ന തരം ക്ഷയം പുതുതായി അഞ്ചുലക്ഷം പേരെ ഓരോ വർഷവും ബാധിക്കുന്നുണ്ട് എന്നാണ് കണക്ക്. ചൈനയിലും ഇന്ത്യയിലുമാണ് ഇത് കൂടുതലായി കാണപ്പെടുന്നത്. ലോകാരോഗ്യസംഘടനയുടെ കണക്കനുസരിച്ച് ലോകത്തിൽ 5 കോടി ആൾക്കാർക്ക് മൾട്ടി ഡ്രഗ് റെസ്റ്റിസ്റ്റന്റ് ട്യൂബർക്കുലോസിസ് (ഒന്നിൽ കൂടുതൽ മരുന്നുകളോട് പ്രതിരോധം കാണിക്കുന്ന തരം ക്ഷയം) ബാധിച്ചിട്ടുണ്ട്. ഇതിൽ 79 ശതമാനം അസുഖങ്ങളിലും മൂന്നോ അതിലധികമോ തരം ആന്റീബയോട്ടിക്കുകൾക്ക് എതിരേ പ്രതിരോധശേഷിയുള്ള ക്ഷയരോഗാണുവാണ് കാണപ്പെടുന്നത്. വളരെയധികം മരുന്നുകളോട് പ്രതിരോധം കാണിക്കുന്ന ക്ഷയം (XDR TB) 2006-ൽ ആഫ്രിക്കയിൽ കണ്ടെത്തുകയുണ്ടായി. ഇത് 49 രാജ്യങ്ങളിൽ പിന്നീട് കണ്ടെത്തിയിരുന്നു. വർഷം തോറും 40,000 ഇത്തരം കേസുകൾ പുതുതായി ഉണ്ടാകുന്നുണ്ടെന്ന് ലോകാരോഗ്യസംഘടന അനുമാനിക്കുന്നു. 

കഴിഞ്ഞ ഇരുപതു വർഷമായി "സ്റ്റാഫൈലോകോക്കസ് ഓറിയസ്", "സെറേഷ്യ മാർസെസെൻസ്", എന്ററോകോക്കസ് തുടങ്ങിയ രോഗകാരികൾക്ക് വാൻകോമൈസിൻ, അമിനോഗ്ലൈക്കോസൈഡുകൾ, സെഫാലോസ്പോറിനുകൾ പോലുള്ള ആന്റീബയോട്ടിക്കുകൾക്കെതിരേ പ്രതിരോധശേഷി ലഭിച്ചിട്ടുണ്ട്. ആശുപത്രികളിൽ നിന്ന് ലഭിക്കുന്ന അസുഖങ്ങൾക്ക് പ്രധാന കാരണത്തിലൊന്നാണ് ഇത്തരം പ്രതിരോധശേഷിയുള്ള രോഗകാരികൾ. മെത്തിസിലിൻ എന്ന ആന്റീബയോട്ടിക്കുകൾക്കെതിരേ പ്രതിരോധശേഷി കാണിക്കുന്ന സ്റ്റാഫൈലോക്കോക്കസ് ഓറിയസ് പോലുള്ള രോഗകാരികൾ സമൂഹത്തിൽ തന്നെ കൂടുതലായി പരക്കുന്നുണ്ട്. 

അനുചിതവും അധികവുമായ ആന്റീബയോട്ടിക് പ്രയോഗമാണ് രോഗകാരികൾക്ക് ഇത്തരം പ്രതിരോധശേഷി വർദ്ധിക്കാനുള്ള പ്രധാന കാരണം. 

2003-ൽ സിവിയർ അക്യൂട്ട് റെസ്പിറേറ്ററി സിൻഡ്രോം എന്ന തരം അസാധാരണ ന്യൂമോണിയ പാൻഡമിക് ആയി മാറുമോ എന്ന ഭീതിയുണ്ടായിരുന്നു. ഒരുതരം കൊറോണാ വൈറസ് ആണ് ഈ അസുഖത്തിന്റെ രോഗകാരി. ലോകാരോഗ്യ സംഘടനയുടെയും മറ്റും ഇടപെടൽ കാരണം രോഗം പകരുന്ന നിരക്ക് കുറയ്ക്കാനും പകർച്ചയ്ക്ക് തടയിടാനും പെട്ടെന്നു തന്നെ സാധിച്ചു. ഇത് ഈ പകർച്ചവ്യാധി പാൻഡെമിക് ആകാതിരിക്കാൻ കാരണമായി. പക്ഷേ ഈ അസുഖം തുടച്ചുനീക്കപ്പെട്ടിട്ടില്ല. ഇത് വീണ്ടും വരുവാൻ സാദ്ധ്യതയുണ്ട്.

വന്യ ജലപക്ഷികളാണ് ഇൻഫ്ലുവൻസ എ തരം വൈറസിന്റെ സ്വാഭാവിക വാഹകർ. ഇടയ്ക്കിടെ ഈ വൈറസ് മറ്റു സ്പീഷീസുകളിലേയ്ക്ക് പകരാറുണ്ട്. ഇത് വളർത്തുപക്ഷികളിൽ പകർച്ചവ്യാധി ഉണ്ടാക്കാൻ കാരണമാകാറുണ്ട്. ഇത് അപൂർവ്വമായി മനുഷ്യരിലേയ്ക്കും പകരും.
2004 ഫെബ്രുവരിയിൽ, പക്ഷിപ്പനി (ഏവിയൻ ഇൻഫ്ലുവൻസ) വൈറസിനെ വിയറ്റ്നാമിലെ പക്ഷികളിൽ കണ്ടെത്തി. ഇത് പുതിയ ഇനം വൈറസുകൾ പടരാനുള്ള സാദ്ധ്യതയെപ്പറ്റി ആശങ്കകൾക്കിടയാക്കി. മനുഷ്യരിലോ പക്ഷികളിലോ വച്ച് ഈ പക്ഷിപ്പനി വൈറസും മനുഷ്യരിൽ പടരുന്ന വൈറസും തമ്മിൽ സംയോജിക്കുകയാണെങ്കിൽ ഒരു പുതിയ ഇനം ഇൻഫ്ലുവൻസ വൈറസ് ഉണ്ടാവുകയും ഇത് മനുഷ്യരിൽ പെട്ടെന്ന് പടർന്നുപിടിക്കുകൗം അതി മാരകമാവുകയും ചെയ്യുമെന്നാണ് ഭീതി. ഇത്തരം പുതിയ ഇനം കാരണം ഒരു ആഗോള പാൻഡെമിക് ഉണ്ടാവാനുള്ള സാദ്ധ്യതയുണ്ട്.

2005 ഒക്റ്റോബറിൽ ഈ അസുഖം ടർക്കിയിൽ കണ്ടെത്തുകയുണ്ടായി. റഷ്യ, മംഗോളിയ, ചൈന എന്നിവിടങ്ങളിലും ഇതേ വൈറസിനെ കണ്ടെത്തിയിരുന്നു. റോമാനിയ, ഗ്രീസ് എന്നിവിടങ്ങളിലും വൈറസ് കണ്ടെത്തപ്പെടുകയുണ്ടായി. ക്രൊയേഷ്യ, ബൾഗേറിയ, ബ്രിട്ടൻ എന്നിവിടങ്ങളിലും ഈ വൈറസ് ആണെന്നു സംശയിക്കുന്ന കേസുകൾ കാണപ്പെട്ടു.

2007 നവംബറോടുകൂടി ധാരാളം എച്ച്5എൻ1 കേസുകൾ യൂറോപ്പിൽ സ്ഥിതീകരിച്ചു. ഒക്റ്റോബർ വരെ 59 ആൾക്കാർ മാത്രമേ H5N1 കാരണം മരിച്ചിരുന്നുള്ളൂ. ഇത് പഴയ ഇൻഫ്ലുവൻസ പാൻഡെമിക്കുകളുമായി താരതമ്യം ചെയ്യുമ്പോൾ അസാധാരണമാണ്.

പക്ഷിപ്പനിയെ ഇതുവരെ പാൻഡെമിക് എന്ന ഗണത്തിൽ പെടുത്താൻ സാധിക്കില്ല. മനുഷ്യരിൽ നിന്ന് മനുഷ്യരിലേയ്ക്ക് തുടർച്ചയായ രോഗപ്പകർച്ച ഇതുവരെ തുടങ്ങിയിട്ടില്ലാത്തതാണ് ഇതിനു കാരണം. പക്ഷികളിൽ നിന്ന് മനുഷ്യരിലേയ്ക്കാണ് ഇതുവരെ രോഗപ്പകർച്ചയുണ്ടായിട്ടുള്ളത്. തൊണ്ടയിലെയും ശ്വാസകോശത്തിലെയും റിസപ്റ്ററുകളുമായി സംയോജിച്ചാണ് സാധാരന ഇൻഫ്ലുവൻസ വൈറസുകൾ പകരുന്നതെങ്കിൽ പക്ഷിപ്പനി വൈറസുകൾക്ക് ശ്വാസകോശത്തിനുള്ളിൽ വളരെ ആഴത്തിലുള്ള റിസപ്റ്ററുകളുലൂടെയേ രോഗമുണ്ടാക്കാൻ സാധിക്കുന്നുള്ളൂ. ഇതാണ് മനുഷ്യരിൽ നിന്ന് മനുഷ്യരിലേയ്ക്ക് പകരാതിരിക്കാനുള്ള പ്രധാന കാരണം.

1346-ൽ പ്ലേഗ് ബാധ മൂലം മരിച്ച മംഗോൾ പോരാളികളുടെ ശരീരങ്ങൾ ക്രിമിയയിലെ സൈന്യത്താൽ വളയപ്പെട്ടിരുന്ന കാഫ (ഇപ്പോൾ തിയോഡോഷ്യ) എന്ന നഗരത്തിന്റെ കോട്ടയ്ക്കകത്തേയ്ക്ക് വലിച്ചെറിഞ്ഞിരുന്നു. കോട്ടയുടെ ഉപരോധം നീണ്ടുപോയപ്പോൾ കോട്ടയ്ക്കുള്ളിലുള്ളവർക്കും അസുഖം ഉണ്ടാക്കാൻ വേണ്ടിയായിരുന്നു ഇത് ചെയ്തത്. ഈ നടപടി മൂലമാവണം യൂറോപ്പിൽ ബ്ലാക്ക് ഡെത്ത് എത്തിയതെന്ന് കരുതപ്പെടുന്നുണ്ട്. 

അമേരിക്കൻ ആദിവാസികൾ പഴയലോകത്തുനിന്നുള്ള പര്യവേഷകരുമായി ബന്ധത്തിൽ വന്നതിനുശേഷം മാരക പാൻഡെമിക്കുകൾക്കിരയായ കാര്യം പ്രസ്താവിച്ചിരുന്നുവല്ലോ? ഇതിൽ ഒരു തവണയെങ്കിലും അസുഖമുണ്ടാക്കിയത് ജൈവ യുദ്ധത്തിലൂടെയായിരുന്നു. ബ്രിട്ടീഷ് കമാൻഡർ ജെഫ്രി ആംഹെർസ്റ്റ്, സ്വിസ്സ്-ബ്രിട്ടീഷ് ഓഫീസർ കേണൽ ഹെൻട്രി ബൗക്വെസ്റ്റ് എന്നിവർ വസൂരി രോഗാണുക്കളുള്ള പുതപ്പുകൾ ആദിവാസികൾക്ക് നൽകുകയുണ്ടായി. 1763-ൽ പോണ്ടിയാക്കിന്റെ കലാപം എന്ന യുദ്ധത്തിന്റെ ഭാഗമായായിരുന്നു ഇത് ചെയ്തത്. ഇതുമൂലം ആദിവാസികൾക്ക് രോഗബാധയുണ്ടായോ എന്ന കാര്യം വ്യക്തമല്ല. 

ചൈനയും ജപ്പാനും തമ്മിലുള്ള യുദ്ധത്തിന്റെ (1937–1945) കാലത്ത് ജപ്പാന്റെ സൈന്യത്തിന്റെ, 731-ആം യൂണിറ്റ് ആയിരക്കണക്കിന് ചൈനക്കാരിൽ ജൈവയുദ്ധപരീക്ഷണങ്ങൾ നടത്തുകയുണ്ടായി. യുദ്ധത്തിൽ ചൈനക്കാർക്കുമേൽ ജൈവായുധങ്ങൾ പ്രയോഗിക്കുകയും ചെയ്തിട്ടുണ്ട്. പ്ലേഗ് ബാധിച്ച എലിച്ചെള്ളുകൾ, രോഗാനുക്കളുള്ള വസ്തുക്കൾ എന്നിവ വിവിധ ലക്ഷ്യങ്ങൾക്കുമേൽ വിമാനത്തിൽ നിന്ന് വർഷിക്കുകയായിരുന്നു ചെയ്തിരുന്നത്. കോളറ, ആന്തറാക്സ്, പ്ലേഗ് എന്നീ അസുഖങ്ങൾ ബാധിച്ച് നാലുലക്ഷത്തോളം ചൈനക്കാരായ സാധാരണക്കാർ യുദ്ധത്തിൽ കൊല്ലപ്പെട്ടിരുന്നു. 

ആന്ത്രാക്സ്, എബോള, മാർബർഗ് വൈറസ്, പ്ലേഗ്, കോളറ, ടൈഫസ്, റോക്കി മൗണ്ടൻ സ്പോട്ടഡ് ഫീവർ, ടുളറീമിയ, ബ്രൂസല്ലോസിസ്, ക്യു ഫീവർ, മാച്ചുപോ, കോക്സീഡിയോയ്ഡസ് മൈകോസിസ്, ഗ്ലാൻഡേഴ്സ്, മിലിയോയ്ഡോസിസ്, ഷിഗല്ല, സിറ്റക്കോസിസ്, ജാപ്പനീസ് എൻകെഫലൈറ്റിസ് ബി, റിഫ്റ്റ് വാലി ഫീവർ, മഞ്ഞപ്പനി, വസൂരി എന്നീ അസുഖങ്ങൾ ഉപയോഗിച്ചുള്ള ജൈവയുദ്ധം ആവിഷ്കരിക്കുകയോ ആസൂത്രണം ചെയ്യപ്പെടുകയോ ചെയ്തിട്ടുണ്ട്. 

1979-ൽ സോവിയറ്റ് യൂണിയനിലെ സ്വെർഡ്ലോവ്സ്ക് (യെകാറ്ററിംഗ്ബർഗ്) എന്ന പട്ടണത്തിൽ യുദ്ധാവശ്യത്തിനായി നിർമിച്ച ആന്തറാക്സ് സ്പോറുകൾ പുറത്തുപോവുകയുണ്ടായി. ഈ സംഭവത്തിനെ ബയോളജിക്കൽ ചെർണോബിൽ എന്ന് വിളിക്കാറുണ്ട്. 1980-കളുടെ അവസാനസമയത്ത് ചൈനയിൽ ഒരു ജൈവയുദ്ധസന്നാഹത്തിൽ ഇത്തരം ചോർച്ചയുണ്ടായിട്ടുള്ളതായി സംശയിക്കുന്നു. രക്തസ്രാവമുണ്ടാക്കുന്ന തരം പനി രണ്ടുതവണ ഇവിടെ പൊട്ടിപ്പുറപ്പെട്ടിരുന്നു. ഇത് ചോർച്ച മൂലമാണെന്നാണ് റഷ്യൻ വിദഗ്ദ്ധർ കരുതുന്നത്. 2009 ജനുവരിയിൽ അൾജീരിയയിൽ അൽ ക്വൈദ നടത്തിവന്ന ഒരു പരിശീലന പദ്ധതിയിൽ പങ്കെടുത്തിരുന്ന നാല്പതുപേർ പ്ലേഗ് ബാധിച്ച് മരണമടഞ്ഞിരുന്നു. ഇവർ ജൈവ ആയുധങ്ങൾ വികസിപ്പിക്കുകയായിരുന്നു എന്നാണ് ചില വിദഗ്ദ്ധർ കരുതുന്നത്. ഒന്നു രണ്ടു ദിവസങ്ങൾക്കു ശേഷം അൾജീരിയൻ ആരോഗ്യ മന്ത്രാലയം ഇത് നിഷേധിക്കുകയുണ്ടായി. 






</doc>
<doc id="224858" url="https://ml.wikipedia.org/wiki?curid=224858" title="അനെയ്സ് നിൻ">
അനെയ്സ് നിൻ

അനെയ്സ് നിൻ ഫ്രഞ്ച് സാഹിത്യകാരിയായിരുന്നു. പാരിസിനടുത്ത് ന്യുലിയിൽ 1903 ഫെബ്രുവരി 21 ന് ജനിച്ചു.

സ്പാനിഷ് സംഗീതജ്ഞനായ ജൊവാക്വിൻ നിൻ ആണ് പിതാവ്. അനെയ്സിന് പതിനൊന്നു വയസ്സ് പ്രായമായപ്പോൾ പിതാവ് കുടുംബം ഉപേക്ഷിച്ചുപോയതു കാരണം മാതാവായ റോസാ കൾമെൽ കുട്ടികളുമായി ന്യൂയോർക്കിലെത്തി. യൂറോപ്പിൽ നിന്നും സ്വന്തം പിതാവിൽനിന്നും അകന്നപ്പോഴാണ് അനെയ്സ് ഡയറിക്കുറിപ്പുകൾ എഴുതാനാരംഭിച്ചത്. 1923-ൽ യൂഗോ ഗ്വിലറെ വിവാഹം ചെയ്തശേഷം പാരീസിലേക്കു താമസം മാറ്റി. അവിടത്തെ അനേകം ചിത്രകാരന്മാരുമായി സൌഹാർദം സ്ഥാപിച്ച അനെയ്സ്, ഹെന്റി മില്ലറുമായി പ്രേമബന്ധത്തിലാകുകയും നൂറുകണക്കിനു കത്തുകൾ കൈമാറുകയും ചെയ്തു. എ ലിറ്റററി പാഷൻ എന്ന കൃതിയിൽ ഇവരുടെ കത്തുകൾ ഉൾപ്പെടുത്തിയിട്ടുണ്ട്. പ്രേമത്തെക്കാളുപരി സാഹിത്യമണ്ഡലത്തിലെ പ്രവർത്തനങ്ങളാണ് ഈ കത്തുകളിൽ കൂടുതൽ പരാമർശിക്കപ്പെടുന്നത്.

രണ്ടാം ലോകയുദ്ധത്തിനു മുമ്പ് അനെയ്സ് ന്യൂയോർക്കിലേക്കു തിരിച്ചുവന്നു. ന്യൂയോർക്കിലും ലോസ് ആഞ്ചലസിലുമായി മാറിമാറി താമസിച്ച അനെയ്സ് റുപെർട്ട് എന്ന ചെറുപ്പക്കാരനുമായി പ്രേമത്തിലായി. സ്ത്രീസ്വാതന്ത്ര്യവാദ പ്രസ്ഥാനത്തിന്റെ മുൻപന്തിയിൽ പ്രവർത്തിച്ചിരുന്ന അനെയ്സ് പിൽക്കാലത്ത് സാഹിത്യകാരി എന്ന നിലയിൽ ലോകപ്രശസ്തി നേടി. അനെയ്സിന്റെ ഡയറിക്കുറിപ്പുകളാണ് ഏറെ ജനശ്രദ്ധ ആകർഷിച്ചത്. കൂടാതെ നോവലുകളും ചെറുകഥകളും ഇവർ രചിക്കുകയുണ്ടായി. ഇവരുടെ രതിപ്രധാനമായ ചെറുകഥകൾ മരണശേഷം പ്രസിദ്ധീകരിക്കപ്പെട്ടു.

1973-ൽ ഫിലാഡൽഫിയ കോളജ് ഒഫ് ആർട്ടിൽ നിന്ന് അനെയ്സിന് ഓണററി ഡോക്ടറേറ്റ് ബിരുദം ലഭിക്കുകയുണ്ടായി. 1974-ൽ നാഷണൽ ഇൻസ്റ്റിറ്റ്യൂട്ട് ഒഫ് ആർട്സ് ആൻഡ് ലെറ്റേഴ്സിലേക്ക് തിരഞ്ഞെടുക്കപ്പെട്ടു. അസുഖമില്ലാത്ത അവസ്ഥയാണ് സന്തോഷമെന്ന പ്രൂസ്റ്റിന്റെ അഭിപ്രായം ശരിയാണെങ്കിൽ താനൊരിക്കലും സന്തോഷവതിയായിരിക്കില്ലെന്നും വിജ്ഞാനത്തിനും അനുഭവത്തിനും സൃഷ്ടിക്കുംവേണ്ടിയുള്ള അസുഖം തന്നെ സദാ ബാധിച്ചിരിക്കുകയാണെന്നും വിജ്ഞാനദാഹിയായ അനെയ്സ് നിൻ ഒരിക്കൽ കുറിച്ചിടുകയുണ്ടായി. മാനസികാപഗ്രഥനം പഠിച്ച അനെയ്സ് കുറച്ചുകാലം ന്യൂയോർക്കിൽ മാനസികരോഗ ചികിത്സ നടത്തിയിരുന്നു. അതേകാലത്ത് പ്രസിദ്ധ മനഃശാസ്ത്രജ്ഞനായ കാൾ യുങ്ങിന്റെ ചികിത്സയ്ക്കും ഇവർ വിധേയയായി.

അനെയ്സിന്റെ രതിപ്രധാനമായ കഥകൾ അമേരിക്കയിൽ പ്രസിദ്ധീകരിക്കാൻ കഴിയാതെവന്നപ്പോൾ 1935-ൽ അവർ ഫ്രാൻസിലെത്തി സിയാനാ പ്രസിദ്ധീകരണക്കാരുമായി കരാറിലേർപ്പെട്ടു. മഹായുദ്ധം ആരംഭിച്ചപ്പോൾ അമേരിക്കയിലേക്കു മടങ്ങുകയും ചെയ്തു. അവിടെ "ഗ്രീനിച്ച് വില്ലേജ്" സമൂഹത്തിൽ സജീവ പ്രവർത്തകയായി. അനെയ്സിന്റെ ജേർണലുകൾ 1966-ലാണ് പ്രസിദ്ധീകരിക്കാൻ അനുവദിച്ചത്. ദ് ഡയറി ഒഫ് അനെയ്സ് നിൻ എന്ന പേരിൽ പത്തുവാല്യങ്ങൾ പ്രസിദ്ധീകരിക്കപ്പെട്ടു. അനുവാചകരെ വളരെയേറെ ആകർഷിച്ച കുറിപ്പുകളാണിവ. ഓരോ വാക്യത്തിലും ഓരോ പ്രമേയം കൈകാര്യം ചെയ്യപ്പെടുന്നുണ്ട്. ഹെന്റി മില്ലറുമായും മറ്റുമുള്ള അനെയ്സ് നിന്നിന്റെ കത്തിടപാടുകളും ഗ്രന്ഥരൂപത്തിൽ പ്രസിദ്ധീകരിച്ചിട്ടുണ്ട്. ഡയറിക്കുറിപ്പുകൾ പ്രചാരത്തിലായതോടെയാണ് അനെയ്സിന്റെ നോവലുകളും ഏറെ ശ്രദ്ധേയമായത്. ദ് ഡൽറ്റ ഒഫ് വീനസ്, ലിറ്റിൽ ബേഡ്സ് എന്നീ കൃതികൾ 1940-കളിലാണ് രചിച്ചതെങ്കിലും മരണശേഷം 1970-കളിലാണ് പ്രസിദ്ധീകരിക്കപ്പെട്ടത്.

പുരുഷത്വത്തെയും സ്ത്രീത്വത്തെയും സംബന്ധിച്ച അനെയ്സിന്റെ വീക്ഷണം അന്നത്തെ സ്ത്രീസ്വാതന്ത്ര്യപ്രസ്ഥാനത്തെ ഏറെ സ്വാധീനിച്ചിരുന്നു. എങ്കിലും പ്രസ്ഥാനങ്ങളിൽ നിന്ന് ഒഴിഞ്ഞുമാറി വിജ്ഞാന സമ്പാദനത്തിലൂടെ വ്യക്തിസ്വാതന്ത്ര്യം നേടാനായിരുന്നു അനെയ്സിന്റെ ശ്രമം. 1977-ജനുവരി 14-ന് അനെയ്സ് അന്തരിച്ചു.



</doc>
<doc id="224860" url="https://ml.wikipedia.org/wiki?curid=224860" title="സ്റ്റെഗനോഗ്രാഫി">
സ്റ്റെഗനോഗ്രാഫി

അയക്കുന്ന ആളിനും ഉദ്ദേശിച്ച സ്വീകർത്താവിനുമല്ലാതെ മറ്റൊരാൾക്കും മനസ്സിലാകാത്തവിധത്തിൽ രഹസ്യസന്ദേശങ്ങൾ അയക്കുന്ന കലയേയും സാങ്കേതികവിദ്യയേയും സ്റ്റെഗനോഗ്രഫി() എന്നു പറയുന്നു.

മൂടിവെച്ചത് അല്ലെങ്കിൽ സംരക്ഷിക്കപ്പെട്ടത് എന്നർത്ഥമുള്ള സ്റ്റെഗനോസ്(στεγανός) എഴുത്ത് എന്നർത്ഥമുള്ള ഗ്രാഫൈ(γραφή) എന്നീ ഗ്രീക്കു പദങ്ങളിൽ നിന്നാണ് നിഗൂഡ എഴുത്ത് എന്നർത്ഥം വരുന്ന സ്റ്റെഗനോഗ്രഫി എന്ന വാക്കിന്റെ ഉദ്ഭവം. 

രഹസ്യസന്ദേശത്തിന്റെ നിലനില്പുതന്നെ സംശയിക്കപ്പെടില്ല എന്നതാണ് ക്രിപ്റ്റോഗ്രാഫിയുമായി താരതമ്യം ചെയ്യുമ്പോൾ സ്റ്റെഗനോഗ്രഫിയുടെ മേന്മ.- എത്രശക്തമായി എൻക്രിപ്റ്റ് ചെയ്താലും എൻക്രിപ്റ്റ് ചെയ്യപ്പെട്ട സന്ദേശം കാണുന്ന ഒരാൾ അതിൽ രഹസ്യസന്ദേശം ഉണ്ട് എന്ന നിഗമനത്തിൽ താരതമ്യേന എളുപ്പത്തിൽ എത്തിച്ചേരാം. ഇക്കാരണത്താൽ ക്രിപ്റ്റോഗ്രഫി സന്ദേശത്തെ സംരക്ഷിക്കുമ്പോൾ സ്റ്റെഗനോഗ്രഫി സന്ദേശത്തേയും സന്ദേശം അയക്കുന്നവരേയും സംരക്ഷിക്കുന്നു എന്നു പറയാം. 


</doc>
<doc id="224881" url="https://ml.wikipedia.org/wiki?curid=224881" title="ഗുലാബ് സിങ്">
ഗുലാബ് സിങ്

ജമ്മു കശ്മീർ നാട്ടുരാജ്യത്തിന്റെ സ്ഥാപകനും ആദ്യത്തെ മഹാരാജാവുമായിരുന്നു ഗുലാബ് സിങ് എന്ന ഗുലാബ് സിങ് ഡോഗ്ര. പഞ്ചാബിലെ രഞ്ജിത് സിങ്ങിന്റെ സഭാംഗമായിരുന്ന ഇദ്ദേഹം, രഞ്ജിത്തിന്റെ മേൽക്കോയ്മയിൽ ജമ്മുവിന്റെ ഭരണാധികാരിയായിരുന്നു. ഗുലാബ് സിങ്ങിന്റെ സഹോദരന്മാരായ സുചേത് സിങ്, ധിയാൻ സിങ് എന്നിവരും, ധിയാൻ സിങ്ങിന്റെ പുത്രനായ ഹീരാ സിങ്ങും രഞ്ജിത് സിങ്ങിന്റെ സഭാംഗങ്ങളായിരുന്നു. രഞ്ജിത് സിങ്ങിന്റെ മരണശേഷം ജമ്മുവിൽ ഗുലാബ് സിങ് സ്വതന്ത്രഭരണം ആരംഭിച്ചു.
ഒന്നാം ആംഗ്ലോ അഫ്ഗാൻ യുദ്ധത്തിൽ ബ്രിട്ടീഷുകാരെ സഹായിച്ചതിലൂടെ അവരുമായി മികച്ച ബന്ധം പുലർത്താൻ ഗുലാബ് സിങ്ങിനായി. "ജമ്മു ഫോക്സ്" എന്നാണ് ഇദ്ദേഹം ബ്രിട്ടീഷുകാർക്കിടയിൽ അറിയപ്പെട്ടിരുന്നത്.
ഒന്നാം ആംഗ്ലോ-സിഖ് യുദ്ധത്തിൽ പഞ്ചാബികൾ ബ്രിട്ടീഷുകാർക്ക് അടിയറവച്ച കശ്മീരടക്കമുള്ള മലമ്പ്രദേശങ്ങൾ ബ്രീട്ടീഷുകാർ ഗുലാബ് സിങ്ങിന് വിട്ടുനൽകി. അങ്ങനെ ഗുലാബ് സിങ് ജമ്മുവിന്റെയും കശ്മീരിന്റെയും മഹാരാജാവായി.
1839-ൽ രഞ്ജിത് സിങ്ങിന്റെ മരണാനന്തരം ഗുലാബ് സിങ് തന്റെ തട്ടകം സിഖ് സാമ്രാജ്യതലസ്ഥാനമായ ലാഹോറിൽ നിന്ന് ജമ്മുവിലേക്ക് മാറ്റുകയും അവിടെ സ്വതന്ത്രമായി ഒരു ഡോഗ്ര സാമ്രാജ്യം സ്ഥാപിക്കുകയും ചെയ്തു. രഞ്ജിത് സിങ്ങിന്റെ സഭാംഗങ്ങളായിരുന്ന മറ്റു ഡോഗ്ര സഹോദരന്മാർ ലാഹോറിൽത്തന്നെ ദർബാറിൽത്തുടർന്നു. രഞ്ജിത്തിന്റെ മരണശേഷം ലാഹോറിൽ ഉടലെടുത്ത അധികാരത്തർക്കങ്ങൾ മുതലെടുത്ത് ഗുലാബ് സിങ് ജമ്മുവിൽ സ്വതന്ത്രമായി ഭരണം ആരംഭിച്ചു. എന്നാൽ അൽപകാലത്തിനുള്ളിൽ സിഖ് സാമ്രാജ്യത്തിന്റെ ഖൽസ സേന ഗുലാബ് സിങ്ങിനെ പരാജയപ്പെടുത്തി. ഖൽസ സേനക്കു മുമ്പാകെ കീഴടങ്ങിയ അദ്ദേഹം, രാജാ ലാൽ സിങ്ങിനോട് കൂറുപ്രഖ്യാപിച്ച് ജമ്മുവിൽ ഭരണത്തിൽ തുടർന്നു. ഇതിനുശേഷം ഗുലാബ് സിങ് അഫ്ഗാനികളോടും ബ്രിട്ടീഷുകാരോടും ചർച്ചകൾ നടത്തുകയും സിഖുകാരുമായി യുദ്ധമുണ്ടായാൽ ഒപ്പം നിൽക്കാമെന്ന് ബ്രിട്ടീഷുകാർക്ക് ഉറപ്പുനൽകുകയും ചെയ്തു.

രഞ്ജിത് സിങ്ങിന്റെ പുത്രൻ ഷേർ സിങ്ങിന്റെ നിർദ്ദേശപ്രകാരമാണ് ഒന്നാം ആംഗ്ലോ-അഫ്ഗാൻ യുദ്ധത്തിന്റെ അവസാനഘട്ടത്തിൽ ബ്രിട്ടീഷുകാരെ സഹായിക്കാൻ 1842 ജനുവരിയിൽ ഗുലാബ് സിങ്ങും സൈന്യവും പെഷവാറിലെത്തിയത്. യുദ്ധാനന്തരം ബ്രിട്ടീഷുകാർ ജമ്മു രാജാവിന്, പെഷവാറിന്റെയും ജലാലാബാദിന്റെയും നിയന്ത്രണം വാഗ്ദാനം ചെയ്യപ്പെട്ടിരുന്നു എന്ന് പറയപ്പെടുന്നു.

ബ്രിട്ടീഷുകാരുമായുള്ള നല്ല ബന്ധം, ഗുലാബ് സിങ് പിൽക്കാലത്തും തുടർന്നുപോന്നു. ഒന്നാം ആംഗ്ലോ-സിഖ് യുദ്ധകാലത്ത് ബ്രിട്ടീഷുകാരുമായുള്ള സമാധാനചർച്ചകൾക്കായി സിഖ് ദർബാർ, ഗുലാബ് സിങ്ങിനെയാണ് നിയോഗിച്ചത്.

1846-ൽ ഒന്നാം ആംഗ്ലോ-സിഖ് യുദ്ധത്തിൽ പരാജിതരായ സിഖ് സാമ്രാജ്യം, സന്ധിവ്യവസ്ഥ പ്രകാരമുള്ള നഷ്ടപരിഹാരം കൊടുക്കാൻ കഴിവില്ലാത്തതുകൊണ്ട് ജമ്മുവും കശ്മീരും ഇന്നത്തെ ഹിമാചൽ പ്രദേശുമടങ്ങുന്ന മേഖലകൾ ബ്രിട്ടീഷുകാർക്ക് അടിയറവച്ചിരുന്നു. വടക്കൻ പ്രദേശങ്ങളുടെ നേരിട്ടുള്ള ഭരണത്തിന് താൽപര്യമില്ലാത്തിരുന്ന ബ്രിട്ടീഷുകാർ, 1846 മാർച്ച് 16-ന് ജമ്മുവും കശ്മീരും 75 ലക്ഷം രൂപ പ്രതിഫലം വാങ്ങി ഗുലാബ് സിങ്ങിന് കൈമാറി. അങ്ങനെ ഗുലാബ് സിങ് ജമ്മു കശ്മീരിന്റെ രാജാവായി.

കശ്മീരിന്റെ നിയന്ത്രണം ഗുലാബ് സിങ്ങിന് ഔദ്യോഗികമായി സിദ്ധിച്ചെങ്കിലും, അവിടത്തെ സിഖ് പ്രതിനിധിയായിരുന്ന ഷേഖ് ഇമാമുദ്ദീൻ 1846 അവസാനം വരെയും പ്രദേശത്തിന്റെ നിയന്ത്രണം വിട്ടൊഴിയാൻ തയ്യാറായിരുന്നില്ല. രാജാ ലാൽ സിങ്ങിന്റെ പ്രേരണയും ഇമാമുദ്ദീന്റെ നടപടിക്കു പിന്നിലുണ്ടായിരുന്നു. 1846 ഒക്ടോബറിൽ ഗുലാബ് സിങ് കശ്മീരിലേക്ക് പടനയിക്കാൻ തീരുമാനിച്ചു. നീക്കത്തിന് ബ്രിട്ടീഷ് പിന്തുണയും ഉണ്ടായിരുന്നു. പഞ്ചാബിലെ ബ്രിട്ടീഷ് റെസിഡന്റായിരുന്ന ഹെൻറി ലോറൻസിന്റെ മദ്ധ്യസ്ഥതയിൽ നടന്ന ചർച്ചയിൽ ഷേഖ് ഇമാമുദ്ദീൻ കശ്മീരിന്റെ നിയന്ത്രണം ഉപേക്ഷിച്ച് ലാഹോറിലേക്ക് മടങ്ങുകയും, 1846 നവംബർ 9-ന് ഗുലാബ് സിങ് ശ്രീനഗറിൽ ആധിപത്യം സ്ഥാപിക്കുകയും ചെയ്തു.


</doc>
<doc id="224886" url="https://ml.wikipedia.org/wiki?curid=224886" title="മൈക്ക് നിക്കോൾസ്">
മൈക്ക് നിക്കോൾസ്

മൈക്ക് നിക്കോൾസ് അമേരിക്കൻ നാടക-ചലച്ചിത്രനിർമാതാവും സംവിധായകനുമാണ്. നാല് ദശാബ്ദക്കാലത്തോളം നാടകത്തിലും ചലച്ചിത്രത്തിലും ഒരുപോലെ നിറഞ്ഞുനിന്ന ഇദ്ദേഹത്തിന്റെ യഥാർഥ നാമധേയം മൈക്കിൾ ഇഗോർ പെഷോവ്സ്കി എന്നാണ്.

1931 നവംബർ 6-ന് ജർമനിയിലെ ബെർലിനിൽ ഒരു ജൂതകുടുംബത്തിൽ ജനിച്ചു. നാസിപട്ടാളത്തിന്റെ ക്രൂരതകളെത്തുടർന്ന് 1939-ൽ കുടുംബം യു.എസ്സിലേക്കു പലായനം ചെയ്തു. 1944-ൽ അമേരിക്കൻ പൗരത്വം ലഭിച്ചു. അവിടെ പ്രാഥമിക വിദ്യാഭ്യാസം നേടിയശേഷം അഭിനയപഠനത്തിനായി ഷിക്കാഗോയിലെ 'കോംപാസ് പ്ലെയേഴ്സ്' എന്ന നാടകസംഘത്തിൽ ചേർന്നു. 1955-61 കാലത്ത് യു.എസ്സിലെ ശ്രദ്ധേയനായ റേഡിയോ അവതാരകനാവുകയും അക്കാലത്ത് പല രംഗപരിപാടികളുടെയും (Stage Events) സംവിധാനം നിർവഹിക്കുകയും ചെയ്തിട്ടുണ്ട്. തുടർന്ന് നാടകസംവിധാനത്തിലേക്കും ചലച്ചിത്ര മേഖലയിലേക്കും കടന്നു.

പ്രശസ്ത അമേരിക്കൻ നാടകകൃത്തായ നീൽ സൈമൺസിന്റെ ബെയർഫൂട്ട് ഇൻ ദ് പാർക്ക് ആണ് സംവിധാനം ചെയ്ത ആദ്യനാടകം. ഇദ്ദേഹത്തിന്റെ ഏറ്റവും പ്രശസ്തമായ നാടകവും ഇതുതന്നെയായിരുന്നു. 1500-ലധികം വേദികളിൽ ഈ നാടകം അവതരിപ്പിച്ചിട്ടുണ്ട്. ഇതിനുശേഷം, നീൽ സൈമൺസിന്റെ തന്നെ പല നാടകങ്ങൾക്കും രംഗാവിഷ്കാരം നൽകുകയുണ്ടായി. 
തുടങ്ങിയവയാണ് ഇദ്ദേഹത്തിന്റെ പ്രധാന നാടകങ്ങൾ. 

മുപ്പതിലധികം ചലച്ചിത്രങ്ങൾ സംവിധാനം ചെയ്ത നിക്കോൾസിന്റെ പ്രഥമ ചിത്രം ഹു ഇസ് അഫ്രൈഡ് ഒഫ് വെർജീനിയ വൂൾഫ്? (who is Afraid of Virginia Woulf? 1966) ആയിരുന്നു. അത് 13 വിഭാഗങ്ങളിലായി ഓസ്കാർ പുരസ്കാരത്തിന് നാമനിർദ്ദേശം ചെയ്യപ്പെടുകയും അതിൽ അഞ്ചെണ്ണം കരസ്ഥമാക്കുകയും ചെയ്തു. പ്രശസ്ത അമേരിക്കൻ നോവലിസ്റ്റായ ചാൾസ് വെബിന്റെ നോവലിനെ (Graduate) ആസ്പദമാക്കി, 1967-ൽ നിർമിച്ച രണ്ടാമത്തെ ചിത്രമായ ദി ഗ്രാജ്യുവേറ്റ് മികച്ച സംവിധായകനുള്ള ഓസ്കാർ പുരസ്കാരം ഇദ്ദേഹത്തിന് നേടിക്കൊടുത്തു. 
തുടങ്ങിയവയാണ് ഇദ്ദേഹം സംവിധാനം നിർവഹിച്ച പ്രധാന ചിത്രങ്ങൾ.

മികച്ച സംവിധായകനുള്ള ഗോൾഡൻ ഗ്ലോബ് പുരസ്കാരം (1968) തുടങ്ങി ഒട്ടേറെ ചലച്ചിത്രപുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്. നാടകരംഗത്തെ സംഭാവനകൾ മുൻനിർത്തിയാണ് ഇദ്ദേഹത്തിന് ഏറെയും അംഗീകാരങ്ങൾ ലഭിച്ചിട്ടുള്ളത്. അക്കൂട്ടത്തിൽ ഏറ്റവും പ്രധാനപ്പെട്ടവ ഗ്രാമി അവാർഡ് (1961) ടോണി (64, 72, 77, 84, 2005) എന്നിവയാണ്. വിവിധ വർഷങ്ങളിലായി എമ്മി അവാർഡും ലഭിച്ചിട്ടുണ്ട്. നാടകരംഗത്തെ സമഗ്രസംഭാവനകളെ മുൻനിർത്തി 2003-ൽ ഇദ്ദേഹത്തെ കെന്നഡി സെന്റർ ആദരിക്കുകയുമുണ്ടായി.



</doc>
<doc id="224889" url="https://ml.wikipedia.org/wiki?curid=224889" title="ചാവേർ">
ചാവേർ

യുദ്ധങ്ങളിലും മറ്റും പ്രധാനികളുടെ നാശം കുറയ്ക്കാനായി മുൻനിരയിൽ അണിനിരത്തുന്ന പടയാളികളെ ചാവേർ എന്നു വിളിക്കുന്നു. ഇവരുടെ സംഘത്തെ ചാവേർപ്പട എന്നാണ് വിളിക്കുന്നത്. 

ജീവൻ നഷ്ടപ്പെടുത്തിക്കൊണ്ട് ഭീകരപ്രവർത്തനങ്ങൾ നടത്തുന്നവരെ ചാവേറുകൾ എന്ന് മലയാളത്തിൽ വിശേഷിപ്പിക്കാറുണ്ട്. 

സാമൂതിരി തിരുനാവായ പിടിച്ചെടുക്കുകയും മാമാങ്കം നടത്താനുള്ള അധികാരം നേടിയെടുക്കുകയും ചെയ്തശേഷം വള്ളുവനാടൻ പോരാളികൾ മരിക്കുമെന്ന ഉത്തമബോദ്ധ്യത്തോടുകൂടി സാമൂതിരിയെ വർഷം തോറും ആക്രമിക്കുമായിരുന്നു. ഇവരെ ചാവേറുകൾ എന്നാണ് വിശേഷിപ്പിച്ചിരുന്നത്.

മാമാങ്കം നടന്നിരുന്നപ്പോൾ സാമൂതിരി നിലയുറപ്പിച്ചിരുന്ന നിലപാടുതറ തിരുനാവായയിലെ ഒരു ഓട്ടുകമ്പനിക്കുള്ളിലാണ്. 

മലപ്പുറം ജില്ലയിലെ അങ്ങാടിപ്പുറത്ത് ചാവേർത്തറ, ചാവേർക്കാട് എന്നീ സ്ഥലങ്ങളുണ്ട്.



</doc>
<doc id="224897" url="https://ml.wikipedia.org/wiki?curid=224897" title="സുബോധ് ഗുപ്ത">
സുബോധ് ഗുപ്ത

ദൽഹി കേന്ദ്രീകരിച്ചു പ്രവർത്തിക്കുന്ന ബീഹാർ സ്വദേശിയായ പ്രമുഖ ഇന്ത്യൻ ചിത്രകാരനാണ് സുബോധ് ഗുപ്ത (ജനനം : 1964).
ബീഹാറിലെ ഖാഗുലിലാണ് ജനനം. പാറ്റ്ന കോളേജ് ഓഫ് ആർട്സിൽ പഠിച്ചു. ചിത്രകാരനായാണ് തുടക്കമെങ്കിലും പിന്നീട് ശിൽപ്പം, ഇൻസ്റ്റലേഷൻ, ഫോട്ടോഗ്രാഫി, പെർഫോമൻസ് ,വീഡിയോ തുടങ്ങി എല്ലാ മാധ്യമങ്ങളുപയോഗിച്ചും കലാരംഗത്ത് ഇടപെടലുകൾ നടത്തി. നവഭാരത് ടൈംസിൽ കുറച്ചുകാലം ഗ്രാഫിക് ആർടിസ്റ്റായിരുന്നു. 
ചിത്രകാരിയായ ഭാരതി ഖേർ ആണ് ഭാര്യ.

ടിഫിൻ പാത്രങ്ങൾ, സൈക്കിളുകൾ, പാൽപ്പാത്രങ്ങൾ, തുടങ്ങി നിത്യോപയോഗ സാധനങ്ങളുപയോഗിച്ചാണ് സുബോധ് ഇൻസ്റ്റളേഷനുകൾക്ക് രൂപം കൊടുക്കുന്നത്. റ്റെയിറ്റ് ട്രിനലെയിൽ അവതരിപ്പിച്ച അടുക്കള ഉപകരണങ്ങളുപയോഗിച്ചുള്ള, ലൈൻ ഓഫ് കൺട്രോൾ (2008) എന്ന ഇൻസ്റ്റളേഷൻ സുബോധിന്റെ ഒരു പ്രമുഖ രചനയാണ്. പട്നയിലെ സെക്രട്ടേറിയറ്റിന്റെ മുന്നിൽ സുബോധ് ഗുപ്തയുടെ 'കള്ളിച്ചെടി എന്ന ഇൻസ്റ്റലേഷൻ സ്ഥിരമായി സ്ഥാപിച്ചിട്ടുണ്ട്.

2001-ൽ ഉണ്ടാക്കിയ 'ദി വേ ഹോം' എന്ന പരമ്പരയിലും 'മൈ മദർ ആൻഡ് മീ', 'മൈ ഫാമിലി പോർട്രയിറ്റ്' തുടങ്ങിയ കലാപരമ്പരകളിലും ശ്രദ്ധേയമായ നിരവധി ശിൽപങ്ങൾ അവതരിപ്പിച്ചു.

ആധുനിക ഇന്ത്യൻ ചിത്ര-ശിൽപകലയുടെ കേന്ദ്രമായ നാഷണൽ ഗാലറി ഓഫ് മേഡേൺ ആർട്ടിന്റെ(എൻ.ജി.എം.എ) മുറ്റത്ത് സുബോധ് ഗുപ്ത പ്രദർശിപ്പിച്ചിരുന്ന ശിൽപ്പമാണ് സ്റ്റീൽമരം. ഇതിന്റെ ശാഖകളിൽ ഇലകൾക്ക് പകരം പാത്രങ്ങളാണ്. ആകാശത്തേക്കു നീട്ടിയ കൈകളിൽ നിറയെ പാത്രങ്ങളുമായി നിൽക്കുന്ന സ്റ്റീൽമരം. 

കൊച്ചി-മുസിരിസ് ബിനാലെയിലെ ഇൻസ്റ്റലേഷൻ, പലായനത്തിന്റെ കഥയാണ് പറയുന്നത്. സാധാരണക്കാരെയും അവരുടെ തികച്ചും സാധാരണമായ ജീവിതത്തെയുമാണ് സുബോധ് ഗുപ്ത ആവിഷ്‌കരിച്ചത്. ഒരു വലിയ വള്ളം നിറയെ വീട്ടുസാധനങ്ങളും ഉപകരണങ്ങളും. ഒരു വെള്ളപ്പൊക്കത്തെയോ, സുനാമിയെയോ ഒക്കെ ഓർമിപ്പിച്ചേക്കാവുന്ന ഈ ദൃശ്യം ശരാശരി ഇന്ത്യൻ ജീവിതാവസ്ഥയെക്കുറിച്ചുള്ളതാണ്. കാഴ്ചക്കാരന്റെ തലയ്ക്കുമുകളിൽ ഉയർന്നുനിൽക്കുന്ന കൂറ്റൻ വള്ളം. അതിനുള്ളിൽ ചങ്ങലയും കയറുമിട്ട് വരിഞ്ഞ നിലയിൽ ചട്ടി, കലം, പെട്രോ മാക്സ്, ടിവി, സൈക്കിൾ, ഇരുമ്പുപെട്ടികൾ, അലമാര, പഴഞ്ചൻ ഫ്രിഡ്ജ് തുടങ്ങി ചാരുകസേരയും ടേബിൾ ഫാനും ടൈംപീസുംവരെ. കുമ്പളങ്ങിയിൽനിന്നു വാങ്ങിയ കൂറ്റൻ വള്ളത്തെ ആസ്പിൻവാൾ ഹൗസിനുള്ളിൽ താൽക്കാലികമായി പണിതുയർത്തിയ ഉരുക്കുകാലിലാണ് കെട്ടിയുയർത്തിയിരുന്നത്.

കൊച്ചി-മുസിരിസ് ബിനാലെയിൽ പ്രദർശിപ്പിച്ച കേവുവള്ളം, ലണ്ടനിലെ ഹോസർ ആൻഡ് വിർത്ത് ഗാലറിയിൽ പ്രദർശിപ്പിച്ചു. "വാട്ട് ഡസ് ദി വെസൽ കണ്ടെയ്ൻ, ദാറ്റ് ദി റിവർ ഡസ് നോട്ട് " എന്ന പേരിട്ട് പ്രദർശിപ്പിച്ചിരുന്ന ഇൻസ്റ്റലേഷൻ എട്ടുലക്ഷം ഡോളറിന് (ഏകദേശം നാലു കോടി നാൽപതുലക്ഷം രൂപ)അബുദാബി ഗുഗൻഹെയിം മ്യൂസിയം അധികൃതർ വാങ്ങി. പേർഷ്യൻ സൂഫികവി ജലാലുദീൻ മുഹമ്മദ് റൂമിയുടെ തത്ത്വചിന്ത കലർന്ന കവിതാ ശകലമാണ് ഈ പേരിനു പുറകിലെന്ന് സുബോധ് വ്യക്തമാക്കി.



</doc>
<doc id="224900" url="https://ml.wikipedia.org/wiki?curid=224900" title="പാല (കാക്കയങ്ങാട്)">
പാല (കാക്കയങ്ങാട്)

കേരളത്തിലെ കണ്ണൂർ ജില്ലയിലെ കാക്കയങ്ങാട് ടൗണിൽ നിന്നും ആറളം ഫാമിലേക്ക് പോകുന്ന വഴി രണ്ട് കിലോമീറ്റർ ദൂരെയുള്ള ഒരു ഗ്രാമമാണ് പാല. ഇവിടെയൊരു ഗവണ്മെന്റ് ഹയർ സെക്കണ്ടറി സ്കൂൾ ഉണ്ട്.
ഇവിടെ നിന്നും ആറളം ടൗണിലേക്ക് നെല്യാട് പുഴക്കര വഴി 3 കിലോമീറ്റർ ദൂരം മാത്രമേ ഉള്ളൂ..


</doc>
<doc id="224901" url="https://ml.wikipedia.org/wiki?curid=224901" title="ഗൂഗ്ഗൻഹൈം സംഗ്രഹാലയം">
ഗൂഗ്ഗൻഹൈം സംഗ്രഹാലയം

ആധുനിക- സമകാലീന കലാസൃഷ്ടികൾ പ്രദർശിപ്പിക്കുന്നതിനായ് നിർമ്മിച്ച ഒരു സംഗ്രഹാലയമാണ് ഗൂഗ്ഗൻഹൈം(സ്പാനിഷിൽ: Museo Guggenheim Bilbao). ലോകപ്രശസ്ത അമേരിക്കൻ-കനേഡിയൻ വാസ്തുശില്പിയായ ഫ്രാങ്ക് ഗെഹ്രിയാണ് ഈ സംഗ്രഹാലയ മന്ദിരം രൂപകല്പന ചെയ്തിരിക്കുന്നത്. സ്പെയിനിലെ ബിൽബാവേയിൽ നേവിയോൺ നദിക്കരയിലാണ് ഈ മന്ദിരം സ്ഥിതിചെയ്യുന്നത്. സോളമൻ ആർ. ഗൂഗ്ഗൻഹൈം എന്ന സംഘടനയുടെ അനേകം സംഗ്രഹാലയങ്ങളുൾപ്പെടുന്ന ശൃംഖലയിലെ ഒരു കണ്ണിയാണ് ബിൽബാവേയിലെ സംഗ്രഹാലയവും. സമകാലിക വാസ്തുവിദ്യയുടെ പുകൾപറ്റ ഒരു ഉദാഹരണമാണ് ഗൂഗ്ഗൻഹൈം. നിരവധി പ്രശംസകളും അതുപോലെ തന്നെ വിമർശനങ്ങളും ഈ മന്ദിരത്തിനേൽക്കേണ്ടതായ് വന്നിട്ടുണ്ട്. സ്പെയിനിലെ സ്വകാര്യ ദൃശ്യ മാധ്യമായ ആൻടിന റ്റ്രീ(Antena 3) 2007 ഡിസംബറിൽ ഈ സൃഷ്ടിയെ "സ്പെയ്നിലെ 12 നിധികളിൽ" ഒന്നായ് തിരഞ്ഞെടുത്തിരുന്നു.

1991-ൽ സ്പെയ്നിലെ ബാസ്ക്യൂ ഭരണകൂടമാണ് ഈ ഒരു ആശയം മുന്നോട്ടുവെച്ചത്. അവർ സോളമൻ ആർ. ഗൂഗ്ഗൻഹൈം സംഘടനയോട് പഴയ തുറമുഖപട്ടണമായിരുന്ന ബിൽബാവോ നദീമുഖത്ത് ഒരു ഗൂഗ്ഗൻഹൈം സംഗ്രഹാലയം നിർമ്മിക്കാൻ ആവശ്യപ്പെട്ടു. 

89 ദശലക്ഷം യു.എസ്. ഡോളറായിരുന്നു ഈ മന്ദിരത്തിന്റെ ആകെ നിർമ്മാണ ചിലവ്. മന്ദിരത്തിന്റെ ഉദ്ഘാടനത്തിന്റെ തലേരാത്രി നടന്ന ആഹ്ലാദാഘോഷങ്ങളിൽ ഏതാണ്ട് 5,000 ആളുകൾ പങ്കെടുത്തിരുന്നു എന്നാണ് കണക്ക്. 1997 ഒക്ടോബർ 18-ന് സ്പെയിനിലെ ജുവാൻ കാർലോസ് ഒന്നാമൻ രാജാവാണ് ഈ സംഗ്രഹാലയം ഉദ്ഘാടനം ചെയ്തത്.

സ്പെയിനിലെ ബിൽബാവോ നഗരം 1990കളിൽ തീവ്രവാദവും തൊഴിലില്ലായ്മയും താറുമാറായ പൊതുഗതാഗത സംവിധാനവും എല്ലാമായി തകർച്ചയിലേക്കു കൂപ്പുകുത്തുകയായിരുന്നപ്പോഴാണ് ലക്ഷക്കണക്കിനു ഡോളർ ചെലവിട്ട് ആധുനിക കലാമ്യൂസിയം സ്ഥാപിക്കാൻ നഗരഭരണാധികാരികൾ തീരുമാനിച്ചത്. പൊതുഖജനാവിൽ നിന്നു വൻതുക മുടക്കുന്നതിനെതിരെ ശക്തമായ വിമർശനമുയർന്നുവെങ്കിലും ഭരണാധികാരികൾ പദ്ധതിയുമായി മുന്നോട്ടുനീങ്ങി. 1997ൽ നിർമ്മാണം പൂർത്തിയാക്കി മ്യൂസിയം ജനങ്ങൾക്കായി തുറന്നു കൊടുത്തു. വെറുമൊരു സാധാരണ നഗരമായിരുന്ന ബിൽബാവോ പിന്നീട് വൻ വികസനവും പുരോഗതിയും നേടിയെടുത്തു. എട്ടുലക്ഷത്തോളം സന്ദർശകരാണു ലോകത്തിന്റെ വിവിധ ഭാഗങ്ങളിൽനിന്നു പ്രതിവർഷം ഈ മ്യൂസിയം കാണാനെത്തുന്നത്. ബിൽബാവോയിൽ സംഭവിച്ച വിസ്മയം 'ബിൽബാവോ ഇഫക്ട് എന്നറിയപ്പെടുന്നു.

സോളമൻ ആർ. ഗൂഗ്ഗൻഹൈം പുതിയ സംഗ്രഹാലയത്തിന്റെ ശില്പിയായ് ഫ്രാങ്ക് ഗെഹ്രിയെയാണ് തിരഞ്ഞെടുത്തത്. സംഘടനയുടെ നിർദ്ദേശകനായിരുന്ന തോമസ് ക്രെസ് അദ്ദേഹത്തോട് നൂതനവും സാഹസികവുമായ ഒരു മന്ദിരം രൂപകല്പനചെയ്യാനാണ് ആവശ്യപ്പെട്ടത്. സൂര്യപ്രകാശത്തെ ഉൾക്കൊള്ളാൻ മന്ദിരത്തിന്റെ വളവുകൾ ക്രമമില്ലാത്തത്ആകണം എന്നുദ്ദേശിച്ചാണ് ഗെഹ്രി ഇത് രൂപകല്പന ചെയ്തത്. മന്ദിരത്തിന്റെ മദ്ധ്യഭാഗത്തുള്ള ഒരു നടുമുറ്റമാണ് മറ്റൊരു പ്രത്യേഗത. ഒരു പുഷ്പത്തിന്റെ ആകൃതിയിലുള്ളതിനാൽ ദ് ഫ്ല്വ്ർ(The Flower) എന്നാണ് ഗെഹ്രി ഇതിനെ വിശേഷിപ്പിച്ചത്. 

ഈ സംഗ്രഹാലയം ഉദ്ഘാടനം ചെയ്യപ്പെട്ട വർഷം തന്നെ ഇത് അപനിർമ്മാണ വാസ്തുവിദ്യയുടെ(deconstructivism) ശ്രദ്ധേയമായ ഉദാഹരണമായ് ഉദ്ഘോഷിക്കപ്പെട്ടു. 20ആം നൂറ്റാണ്ടിലെ അമൂല്യ കലാസൃഷ്‌ടിയായ് ഈ കെട്ടിടത്തെ അനവധി ആളുകൾ കണാക്കാക്കി. പ്രശസ്ത വാസ്തുശില്പി ഫിലിപ് ജോൺസ്ൺ ഇതിനെ "ഈ കാലഘട്ടത്തിലെ ഏറ്റവും മികച്ച കെട്ടിടം" എന്നാണ് വിശേഷിപ്പിച്ചത്. 

ഗ്ലാസ്, സ്റ്റീൽ മുതലായ വസ്തുക്കളാണ് കെട്ടിടത്തിന്റെ പ്രധാന നിർമ്മാണ സാമഗ്രികൾ.



</doc>
<doc id="224908" url="https://ml.wikipedia.org/wiki?curid=224908" title="നോർത്ത് മലബാർ ഗ്രാമീൺ ബാങ്ക്">
നോർത്ത് മലബാർ ഗ്രാമീൺ ബാങ്ക്

1976-ലെ റീജിയണൽ റൂറൽ ബാങ്ക് ആക്ട് പ്രകാരം കേരളത്തിൽ രൂപം കൊണ്ട രണ്ടു ഗ്രാമീണബാങ്കുകളിൽ ഒന്നായിരുന്നു നോർത്ത് മലബാർ ഗ്രാമീൺ ബാങ്ക്. ബാങ്കിംഗ് സേവനം ഗ്രാമീണ മേഖലയിലേക്ക് വ്യാപിപ്പിക്കാനും സാധാരണക്കാർക്കും ഇതിന്റെ പ്രയോജനം ലഭ്യമാക്കാനും ലക്ഷ്യമാക്കി 1976 മുതലാണ് ഗ്രാമീൺ ബാങ്കുകൾ പ്രവർത്തനം ആരംഭിച്ചത്. 1976-ലെ റീജിയണൽ റൂറൽ ബാങ്ക്സ് ആക്ട് അനുസരിച്ചാണ് ഈ ബാങ്കുകൾ പ്രവർത്തനമാരംഭിച്ചത് 

മലപ്പുറം ആസ്ഥാനമായുള്ള സൗത്ത് മലബാർ ഗ്രാമീൺ ബാങ്ക് കോഴിക്കോട്, മലപ്പുറം, പാലക്കാട്, തൃശൂർ, ഇടുക്കി, പത്തനംതിട്ട, തിരുവനന്തപുരം, വയനാട് ജില്ലയിലെ കല്പറ്റ, സുൽത്താൻ ബത്തേരി എന്നീ താലൂക്കുകൾ എന്നിവിടങ്ങളിൽ പ്രവർത്തിക്കുമ്പോൾ കണ്ണൂർ ആസ്ഥാനമായി പ്രവർത്തിക്കുന്ന നോർത്ത് മലബാർ ഗ്രാമീൺ ബാങ്ക്, കാസർഗോഡ്, കണ്ണൂർ,എറണാകുളം, കോട്ടയം, കൊല്ലം, ആലപ്പുഴ, വയനാട് ജില്ലയിലെ മാനന്തവാടി താലൂക്ക് എന്നിവിടങ്ങളിലാണ് പ്രവർത്തിച്ചിരുന്നത്. ഇവ രണ്ടും തമ്മിൽ ലയിക്കാനുള്ള നീക്കങ്ങൾ നടക്കുന്നുണ്ടായിരുന്നു. 2013 ജൂലൈ എട്ടാം തിയതി രണ്ടും കൂടിച്ചേർത്ത് കേരള ഗ്രാമീൺ ബാങ്ക് എന്ന പേരിൽ ഒറ്റ ബാങ്കായി.




</doc>
<doc id="224910" url="https://ml.wikipedia.org/wiki?curid=224910" title="ഗ്രാൻഡ് തെഫ്റ്റ് ഓട്ടോ: സാൻ ആൻഡ്രിയാസ്">
ഗ്രാൻഡ് തെഫ്റ്റ് ഓട്ടോ: സാൻ ആൻഡ്രിയാസ്

തന്റെ അമ്മയുടെ കൊലപാതകത്തെത്തുടർന്ന് ലിബർട്ടി സിറ്റിയിൽ നിന്നും തിരികെ ലോസ് സാന്റോസിലെത്തുന്ന കാൾ 'സിജെ' ജോൺസൺ ആണ് പ്രധാനകഥാപാത്രം, നാട്ടിലെത്തിയ കാൾ പ്രശ്നങ്ങളിലകപ്പെട്ട തന്റെ സുഹൃത്തുക്കളെ രക്ഷിക്കുന്നതും അമ്മയുടെ മരണത്തിന്റെ രഹസ്യം ചുരുളഴിക്കുന്നുമാണ് ഗെയിമിന്റെ ഇതിവൃത്തം.
ചില യഥാർഥവ്യക്തികളും സംഭവങ്ങളും ഗെയിമിനാധാരമാണ്, ഗുണ്ടാസംഘങ്ങൾ തമ്മിലുള്ള കുടിപ്പക (ബ്ലഡ്സ്,ക്രിപ്സ്,ഹിസ്പാനിക്കുകൾ), 1980കളിലെ മയക്കുമരുന്നു പ്രതിസന്ധി, എൽഎപിഡി റാംപാർട്ട് വിവാദം, 1992ലെ ലോസാഞ്ചലസ് കലാപം, തുടങ്ങിയ സംഭവങ്ങൾ ഇതിനെ സ്വാധീനിച്ചിരിക്കുന്നു.
ആറാംതലമുറ വീഡിയോഗെയിമുകളിലെ പ്രധാനകണ്ണിയായ സാൻ ആൻഡ്രിയസ് എക്കാലത്തെയും മികച്ച ഗെയിമുകളിലൊന്നായാണ് കരുതപ്പെടുന്നത്, വിമർശകപ്രശംസ പിടിച്ചുപറ്റിയ ഇത് 2004ലെ ഏറ്റവും വില്പനനേടിയ ഗെയിമാണ്. (2011 വരെ 2.75 കോടി പതിപ്പുകൾ). ഏറ്റവും വിൽക്കപ്പെട്ട പ്ലേസ്റ്റേഷൻ 2 ഗെയിം എന്ന ബഹുമതിയും സാൻ ആൻഡ്രിയസിനു സ്വന്തമാണ്. എന്നിരുന്നാലും ഗെയിമിൽ കണ്ടുവന്ന അക്രമത്തിന്റെയും അശ്ലീലതയുടെയും സാന്നിധ്യം ഒട്ടേറെ വിവാദങ്ങൾക്കുകാരണമായി. കളിക്കാർ വികസിപ്പിച്ചെടുത്ത ലെെംഗികാതിപ്രസരമുള്ള 'ഹോട്ട് കോഫീ മോഡ്' വിവാദങ്ങൾക്ക് ആക്കംകൂട്ടുകയുംചെയ്തു. പ്രശ്നങ്ങൾക്കിടയിലും സാൻ ആൻഡ്രിയസ് ഒഎസ് എക്സ്, എക്സ്ബോക്സ് ലെെവ്, പ്ലേസ്റ്റേഷൻ നെറ്റ്വർക്ക് തുടങ്ങിയ പ്ലാറ്റ്ഫോമുകളിലും ഐ ഒഎസ്, ആൻഡ്രോയ്ഡ് തുടങ്ങിയ മൊബെെൽ പ്ലാറ്റ്ഫോമുകളിലും എത്തുകയും വിജയംകാണുകയും ചെയ്തു.
തന്റെ മുൻഗാമികളുടേതിനു സമാനമായ പ്രവർത്തനരീതിയുള്ള സാൻ ആൻഡ്രിയസ്, അടിസ്ഥാനപരമായി തേഡ് പേഴ്സൺ ഷൂട്ടർ, ഡ്രെെവിംഗ് ഗെയിമുകൾ എന്നിവയോട് അടുത്തുനിൽക്കുന്നു. ഗെയിമിന്റെ വിശാലമായ തുറന്നലോകം കളിക്കാർക്ക് സൗകര്യാനുസരണം ദൗത്യങ്ങൾ പൂർത്തിയാക്കുന്നതിനും യഥേഷ്ടം ഗെയിം ലോകവുമായി സംവദിക്കുന്നതിനും അവസരം നൽകുന്നു.


</doc>
<doc id="224914" url="https://ml.wikipedia.org/wiki?curid=224914" title="മരുത് (വിവക്ഷകൾ)">
മരുത് (വിവക്ഷകൾ)

മരുത് എന്ന പേരിൽ അറിയപ്പെടുന്ന പലവൃക്ഷങ്ങൾ Terminalia ജനുസിലും അല്ലാതെയും ഉണ്ട്.
വെള്ളമരുത്, മരുത്(Terminalia paniculata)
നീർമരുത്, ആറ്റുമരുത്(Terminalia arjuna)
കരിമരുത്(Terminalia crenulata)
പൂമരുത്(Lagerstroemia speciosa)
വെൺമരുത്(Terminalia cuneata)


</doc>
<doc id="224915" url="https://ml.wikipedia.org/wiki?curid=224915" title="ഷാൽ നിക്കോൾ">
ഷാൽ നിക്കോൾ

ചാർലീസ് നിക്കോൾ നോബൽ സമ്മാനിതനായ ഫ്രഞ്ച് ബാക്ടീരിയ വിജ്ഞാനിയാണ്. പേനുകളാണ് ടൈഫസ് രോഗ സംക്രമണകാരകങ്ങൾ എന്ന കണ്ടെത്തലാണ് നോബൽ സമ്മാനത്തിന് ഇദ്ദേഹത്തെ അർഹനാക്കിയത്.

1866 സെപ്റ്റംബർ 21-ന് ഫ്രാൻസിലെ റൂനിൽ ജനിച്ചു. ഭിഷഗ്വരനായ പിതാവിൽ നിന്നു ജീവശാസ്ത്രത്തിൽ ശിക്ഷണം ലഭിച്ച നിക്കോൾ മെഡിക്കൽ കോളജിൽ നിന്ന് വൈദ്യശാസ്ത്രത്തിൽ ബിരുദം നേടി. പാസ്ചർ ഇൻസ്റ്റിറ്റ്യൂട്ടിൽ ജനനേന്ദ്രിയ സംബന്ധമായ ഒരിനം സാംക്രമിക രോഗത്തെ കുറിച്ചു നടത്തിയ പഠനങ്ങൾക്ക് (റിസർച്ചസ് ഓൺ സോഫ്റ്റ് ഷാങ്കെർ) എം.ഡി ബിരുദം ലഭിച്ചു. തുടർന്ന് റൂണിൽ തിരികെ എത്തിയ നിക്കോൾ റൂൺ മെഡിക്കൽ കോളജിൽ അധ്യാപകനായി ചേരുകയും 1896-ൽ അവിടുത്തെ ഡയറക്ടറായി നിയമിതനാവുകയും ചെയ്തു. 1903 വരെ ഈ പദവിയിൽ തുടർന്ന ഇദ്ദേഹം പിന്നീട് ടൂണിസിലെ പാസ്ചർ ഇൻസ്റ്റിറ്റ്യൂട്ട് തലവനായി നിയമിതനായി. ഡിഫ്തീരിയയുടെ പ്രതിസിറം ഉത്പാദനത്തിൽ ശ്രദ്ധ പതിപ്പിച്ചുകൊണ്ടാണ് നിക്കോൾ തന്റെ ഗവേഷണജീവിതം ആരംഭിക്കുന്നത്. തുടർന്നുള്ള 33 വർഷക്കാലംകൊണ്ട് ഇദ്ദേഹത്തിന്റെ സാരഥ്യത്തിൽ ടൂണിസ് പാസ്ചർ ഇൻസ്റ്റിറ്റ്യൂട്ട്, ബാക്ടീരിയോളജിക്കൽ ഗവേഷണകേന്ദ്രം എന്ന നിലയിൽ ആഗോളപ്രശസ്തി നേടി. സാംക്രമിക രോഗങ്ങൾക്കുള്ള സിറവും വാക്സിനുകളും നിർമ്മിക്കുന്ന ഒരു പ്രധാന കേന്ദ്രവുമായി ഈ സ്ഥാപനത്തെ വികസിപ്പിക്കുന്നതിലും നീക്കോൾ കാരണഭൂതനായി.

ഈ കാലഘട്ടത്തിലാണ് ടൈഫസ് രോഗം കൊടുംഭീതി പരത്തിക്കൊണ്ട് വ്യാപകമായി പടർന്നു പിടിച്ചത്. രോഗബാധിതരായ വ്യക്തികളെ ആശുപത്രിയിൽ പ്രവേശിപ്പിച്ച് ശരീരം കഴുകി വൃത്തിയാക്കുകയും വസ്ത്രങ്ങൾ നശിപ്പിക്കുകയും ചെയ്താൽ രോഗം സംക്രമിക്കുന്നില്ലെന്നു മനസ്സിലാക്കിയതോടെ ടൈഫസ് രോഗകാരകം തൊലിപ്പുറത്തോ വസ്ത്രത്തിലോ ആണെന്ന് നിക്കോൾ തിരിച്ചറിഞ്ഞു. ഈ അറിവ് രോഗകാരകം നിർണയിക്കുന്നതിലെ വഴിത്തിരിവായി. അങ്ങനെ മനുഷ്യനുൾപ്പെടുന്ന മൃഗശരീരത്തിലെ പേനുകൾ (പെഡിക്കുലസ് ഹ്യുമാനസ്) ആണ് ടൈഫസ് വിപത്തിനു കാരണമെന്ന് കുരങ്ങുകളിൽ നടത്തിയ പരീക്ഷണങ്ങളിൽ നിന്ന് നീക്കോൾ തെളിയിച്ചു (1909).

ഈ ദിശയിൽ നടത്തിയ തുടർ പഠനങ്ങളിലൂടെ എലികളിലെ ചെള്ളുകൾ പടർത്തുന്ന മ്യൂറൈൻ ടൈഫസും പേൻ പടർത്തുന്ന ടൈഫസും തമ്മിൽ വേർതിരിച്ചറിയുന്നതിനുള്ള വഴിയൊരുക്കുന്നതിനും നിക്കോളിനു സാധിച്ചു. ടൈഫസിന്റെ സംക്രമണരീതിയെകുറിച്ചുള്ള നിക്കോളിന്റെ കണ്ടെത്തലുകളാണ് 1914-18, 1939-45 ലോകയുദ്ധങ്ങളിൽ ടൈഫസ് സംക്രമണം പ്രതിരോധിക്കുന്നതിനു സഹായകമായത്. ബ്രൂസെല്ലോസിസ് (Brucellosis), മീസിൽസ്, ഡിഫ്തീരിയ, ക്ഷയം തുടങ്ങിയ രോഗങ്ങളെക്കുറിച്ച് കൂടുതൽ വ്യക്തമായ അറിവ് ലഭ്യമാക്കുന്നതിലും നിക്കോളിന്റെ സംഭാവനകൾ ഗണ്യമാണ്. 1936 ഫെബ്രുവരി 28-ന് ട്യൂണിസിൽ ഇദ്ദേഹം നിര്യാതനായി.



</doc>
<doc id="224918" url="https://ml.wikipedia.org/wiki?curid=224918" title="സാൻ ആൻഡ്രിയാസ്">
സാൻ ആൻഡ്രിയാസ്


</doc>
<doc id="224920" url="https://ml.wikipedia.org/wiki?curid=224920" title="കപ്പപ്പുഴുക്ക്">
കപ്പപ്പുഴുക്ക്

കപ്പ ഉപയോഗിച്ച് ഉണ്ടാക്കുന്ന ഒരു ആഹരമാണ് കപ്പപ്പുഴുക്ക്. കേരളത്തിൽ എല്ലായിടത്തും ഇത് ഉണ്ടാക്കുന്നു. കേരളത്തിലെ തട്ടുകടകളിൽ ലഭ്യമായ ഒരു പ്രധാന വിഭവമാണിത്.


കപ്പ ചെറിയ കഷണങ്ങളാക്കി അരിഞ്ഞെടുക്കുക. ആവശ്യത്തിന് വെള്ളവും ഉപ്പും ചേർത്ത് വേവിക്കുക. വേവിച്ചതിനുശേഷം ബാക്കി വെള്ളം വാർത്തു കളയുക. ഒരു ചീനച്ചട്ടിയിൽ എണ്ണ ഒഴിച്ച് ചൂടാക്കുക. ചൂടായ എണ്ണയിലേക്ക് ഉഴുന്ന് ഇടുക. ഉഴുന്ന് ചുവന്നു വരുമ്പോൾ കടുക് ഇടുക. കടുക് പൊട്ടിയതിനുശേഷം ചുവന്ന മുളക് കഷണങ്ങളാക്കിയതും കറിവേപ്പിലയും ഇടുക. ഇതിന്റകൂടെ ചെറിയ ഉള്ളി കഷണങ്ങളായി അരിഞ്ഞതും ചേർത്ത് നന്നായി വഴറ്റുക. മഞ്ഞൾപ്പൊടിയും തേങ്ങയും ചേർത്ത് യോജിപ്പിക്കുക. അതിനുശേഷം കുറച്ച് വെള്ളം (ഒരു കപ്പ്)ഒഴിക്കുക. വെള്ളം തിളക്കുമ്പോൾ വേവിച്ചുവച്ച കപ്പ ചേർത്ത് നന്നായി ഇളക്കുക. വെള്ളം വറ്റിക്കുക.



</doc>
<doc id="224922" url="https://ml.wikipedia.org/wiki?curid=224922" title="മുത്തച്ഛൻ വിരോധാഭാസം">
മുത്തച്ഛൻ വിരോധാഭാസം

സമയ യാത്ര പ്രാവർത്തികമായാൽ ഉണ്ടായേക്കാവുന്ന ഒരു വിരോധാഭാസമാണ് മുത്തച്ഛൻ വിരോധാഭാസം(Grandfather paradox). ഫ്രഞ്ച് എഴുത്തുകാരൻ റെനെ ബർജവെൽ ആണ് ഇത് ആദ്യമായ് അവതരിപ്പിച്ചത്.

ഒരു സമയയാത്രികൻ തന്റെ മുത്തച്ഛൻ അവിവാഹിതനായിരിക്കുന്ന സമയത്തേക്ക്, അതായത് ഭൂതകാലത്തിലേക്ക് സഞ്ചരിക്കുന്നു. അവിടെ വച്ച് സമയയാത്രികൻ തന്റെ മുത്തച്ഛനെ വകവരുത്തുന്നു. അപ്പോൾ സമയയാത്രികൻ ഒരിക്കലും ജനിച്ചിട്ടില്ല എന്ന ഒരു അവസ്ഥ ഉണ്ടാകും. അയാളുടെ നിലനില്പ് ഒരു ചോദ്യച്ചിഹ്നമാകും.


</doc>
<doc id="224936" url="https://ml.wikipedia.org/wiki?curid=224936" title="ക്രിസ്തുമസ് കാലം">
ക്രിസ്തുമസ് കാലം

പാശ്ചാത്യ ക്രൈസ്തവ സഭയുടെആരാധനക്രമ വർഷം അനുസരിച്ച് ആഗമനകാലം കഴിഞ്ഞാൽ തുടർന്ന് വരുന്ന കാലമാണ് ക്രിസ്തുമസ് കാലം. യേശുവിന്റെ ജനനം അനുസ്മരിക്കുന്ന ക്രിസ്മസ് ദിന(ഡിസംബർ 25) ത്തിന് മുൻപുള്ള ദിവസം (ഡിസംബർ 24) വൈകുന്നേരം ചൊല്ലുന്ന സായാഹ്നപ്രാർത്ഥനയോട് കൂടിയാണ് ക്രിസ്മസ് കാലം ആരംഭിക്കുന്നത്. ജനുവരി ആറിന് ആഘോഷിക്കുന്ന എപ്പിഫനി തിരുനാളോട് (പ്രത്യക്ഷീകരണ തിരുനാൾ)കൂടി ക്രിസ്മസ് കാലം അവസാനിക്കും. തുടർന്ന് സാധാരണ കാലം ആരംഭിക്കും.

അമേരിക്കൻ കത്തോലിക്കർ യേശുവിന്റെ ജ്ഞാനസ്നാന തിരുനാൾ വരെയാണ് ക്രിസ്മസ് കാലം ആചരിക്കുന്നത്. എപ്പിഫനി കഴിഞ്ഞു വരുന്ന ഞായറാഴ്ച (ജനുവരി 7 മുതൽ 13 വരെയുള്ള തിയതികൾക്കിടയിൽ വരുന്ന ഞായറാഴ്ച)യാണ് ജ്ഞാനസ്നാന തിരുനാൾ ആഘോഷിക്കുന്നത്. 

വെള്ളയാണ് ഈ കാലത്തെ ആരാധനക്രമനിറം. അൾത്താര വിരികൾ, വാതിൽ വിരികൾ, സക്രാരി വിരികൾ, കർമികൻ ധരിക്കുന്ന മേൽവസ്ത്രങ്ങൾ എന്നിവ വെള്ള നിറത്തിലുള്ളതായിരിക്കും . 

എപ്പിഫനി അഥവാ പ്രത്യക്ഷീകരണ തിരുനാളോട് കൂടിയാണ് ക്രിസ്മസ് കാലം അവസാനിക്കുന്നത്. ആരാധന കലണ്ടർ അനുസരിച്ച് ജനുവരി ആറാം തിയതിയാണ് എപ്പിഫനി ആഘോഷിക്കുന്നത്. എന്നാൽ ആഴ്ചയിലെ സാധാരണ ദിവസങ്ങളിൽ ആറാം തീയതി വരുന്ന വർഷങ്ങളിൽ ജനുവരി ആറിന് തൊട്ടുമുൻപ് വരുന്ന ഞായറാഴ്ച എപ്പിഫനി ഞായർ ആയി കൊണ്ടാടാറുണ്ട്. പൂജരാജാക്കന്മാർ (Magi) യേശുവിനെ സന്ദർശിച്ച ദിവസമാണ് എപ്പിഫനി. കോയിൻ ഗ്രീക്ക് പദമായ എപ്പിഫാനിയ എന്ന വാക്കിൽ നിന്നാണ് എപ്പിഫനി എന്ന വാക്ക് ഉത്ഭവിച്ചത്‌. 'പ്രത്യക്ഷപ്പെടുക", "വെളിവാക്കൽ" എന്നൊക്കെയാണ് ഈ വാക്കിനർത്ഥം.



</doc>
<doc id="224937" url="https://ml.wikipedia.org/wiki?curid=224937" title="സി.എം. അബ്ദുല്ല മൗലവി">
സി.എം. അബ്ദുല്ല മൗലവി

ഖാസി സി.എം.അബ്ദുല്ല മൗലവി (അറബി:القاضي سي أم عبد الله مولوي) കേരളത്തിലെ സുന്നി മുസ്ലീം മതപണ്ഡിതരിൽ പ്രമുഖനും സമസ്ത കേരള ജംഇയ്യത്തുൽ ഉലമ വൈസ്‌ പ്രസിഡന്റും മംഗലാപുരം, കീഴൂർ സംയുക്ത മുസ്‌ലിം ജമാഅത്ത് ഖാസിയുമായിരുന്ന അദ്ദേഹം കാസറഗോഡ് ജില്ലയിലെ ചന്ദ്രഗിരി പുഴയോരത്തെ തളങ്കരയിൽ ഒരു സമുന്നത പണ്ഡിത കുടുംബത്തിലാണ് ജനിച്ചത്‌. മതപണ്ഡിതൻ, ഗ്രന്ഥകർത്താവ്‌, നേതാവ്‌, ഖാസി, വിദ്യാഭ്യാസവിദഗ്ദ്ധൻ എന്നീ നിലകളിൽ പ്രശസ്തൻ. മലബാർ ഇസ്‌ലാമിക് കോംപ്ലെക്, എന്നീ വിദ്യാഭ്യാസ സ്ഥാപനങ്ങളുടെ സ്ഥാപക അംഗം.

ചെമ്പരിക്ക ഖാസിയും പ്രമുഖ ഇസ്‌ലാംമത പണ്ഡിതവര്യനുമായിരുന്ന മർഹും സി മുഹമ്മദ് കുഞ്ഞി മുസ്ല്യാർ-ബീപാത്തുമ്മ ഹജ്ജുമ്മ എന്ന ദമ്പതികളുടെ ഏഴു മക്കളിൽ മൂത്തമകനായി 1933 സെപ്റ്റംബർ മൂന്നിന് കാസർകോട് തളങ്കരയിലെ പള്ളിക്കാലിലെ മാതൃഗൃഹത്തിൽ ജനിച്ചു. സി മുഹമ്മദ്‌ കുഞ്ഞി മുസ്ലിയാരുടെ മറ്റു രണ്ട് ആൺ മക്കൾ: സി എം അഹ്മദ് ബാഖവി, ഉബൈദ് മൌലവി. സി എം അബ്ദുള്ള മൌലവി കുടുംബ പരമ്പര പ്രവാചകൻ നബിയുടെ അനുയായികളായ സഹാബാക്കളിൽ നിന്നാണ് ആരംഭിക്കുന്നത്. ലക്ഷ ദ്വീപു വഴി എത്തിച്ചേർന്ന പൂർവികരുടെ തുടർപരമ്പരയായി പിന്നീട് വന്ന ആറ് തലമുറകളുടെ വിശദമായ ചരിത്രം മാത്രമാണ് ലഭ്യമായിട്ടുള്ളത്. ചെമ്മനാട് ജീവിച്ചിരുന്ന ഇസ്‌ലാംമത പണ്ഡിതനും സൂഫിവര്യനുയിരുന്ന `പോക്കർഷാ`, അദ്ദേത്തിന്റെ മകൻ ഇസ്‌ലാംമത പണ്ഡിതനും ആധ്യാത്മിക പുരുഷനും പ്രഭാഷകനുമായിരുന്ന `അബ്ദുല്ലാഹിൽ ജംഹരി` എന്ന `അബ്ദുല്ല മുസ്ലിയാർ`, പിന്നെ അദ്ദേഹത്തിന്റെ മകൻ ജ്ഞാനിയും സൂഫിവര്യനുമായിരുന്ന സി മുഹമ്മദ് കുഞ്ഞി മുസ്ലിയാർ (ചെമ്പരിക്ക വലിയ ഖാളി എന്നപേരിൽ അക്കാലത്ത്‌ അറിയപ്പെട്ടിരുന്നു), അദ്ദേഹത്തിന്റെ മകൻ സി.എം അബ്ദുല്ല മൗലവി എന്നിങ്ങനെയാണ് അദ്ദേഹത്തിന്റെ കുടുംബ പരമ്പര. മതപണ്ഡിത കുടുംബമായതിനാൽ ഖാസിയാറടുക്കം എന്നപേരിലാണ് ഈ കുടുംബം അറിയപ്പെടുന്നത് 
പത്നി: ആയിഷ ഹജ്ജുമ്മ. മക്കൾ: മുഹമ്മദ് ഷാഫി, മുനീർ, ഉസ്മാൻ, ഫാത്തിമത്ത് സുഹറ, ഹഫ്‌സ, ഹസീന, റാബിയ. മരുമക്കൾ: മുഹമ്മദ് അബ്ദുൾഖാദർ (ചെമ്പിരിക്ക), മുഹമ്മദ് ഷാഫി (ദേളി), അബ്ബാസ് (ഉദുമ പടിഞ്ഞാർ), അബ്ദുള്ള (പള്ളിക്കര), ഖൈറുന്നീസ, ആസുറ, ഫസീല 

2010 ഫെബ്രുവരി 15ന് രാവിലെ ചെമ്പരിക്ക കടുക്ക കല്ലിന് സമീപം ഖാസിയെ മരിച്ച നിലയിൽ കാണപ്പെട്ടു. മരണം കൊലപാതകമാണെന്ന് കരുതുന്നു. . 


</doc>
<doc id="224940" url="https://ml.wikipedia.org/wiki?curid=224940" title="എഞ്ചിൻ ഓയിൽ">
എഞ്ചിൻ ഓയിൽ

വിവിധ എഞ്ചിനുകളുടെ ആന്തരികഭാഗങ്ങൾക്ക് വഴുവഴുപ്പ് നൽകാനായി ഉപയോഗിക്കുന്ന എണ്ണയാണ് എഞ്ചിൻ ഓയിൽ അഥവാ മോട്ടോർ ഓയിൽ. ചലിക്കുന്ന ഭാഗങ്ങൾക്ക് വഴുവഴുപ്പു നൽകുകയാണ് പ്രധാന ധർമ്മമെങ്കിലും , ഈ ഭാഗങ്ങൾ വൃത്തിയാക്കുക, തുരുമ്പുപിടിക്കൽ തടയുക , ചലിക്കുന്ന ഭാഗങ്ങളിൽ നിന്ന് താപം നീക്കം ചെയ്ത് എഞ്ചിൻ തണുപ്പിക്കുക എന്നീ ധർമ്മങ്ങളും എഞ്ചിൻ ഓയിൽ നിർവഹിക്കുന്നു.

വാഹനങ്ങളിലെ എഞ്ചിനിലെ ക്രാങ്കിന്റെ ചലനം, ഗിയർബോക്സിന്റെ പ്രവർത്തനം, വാൽവിന്റെ ചലനം എന്നിവയിലൂടെ ഉണ്ടാകുന്ന ലോഹതേയ്മാനം കുറയ്ക്കുക എന്നതാണ് എഞ്ചിൻ ഓയിലിന്റെ പ്രധാനധർമം. 

പലതരത്തിലുള്ള എഞ്ചിൻ ഓയിലുകളുണ്ട്. വലിയ വാഹനങ്ങളിൽ ഗീയർബോക്സ്, സ്റ്റീറിങ്, ബ്രേക്ക് എന്നിവയ്ക്ക് പ്രത്യേകം ഓയിലുകലാണ് വരിക .സ്റ്റീരിങ്ങ്,ബ്രേക്ക് ഇവയിൽ ഉപയോഗിക്കുന്ന ഒയിലുകളെ ഫ്ലൂട് എന്നാണ് പറയുക .ക്ലച് പൊതുവെ ട്രയി ആകരാന് പതിവ് .എന്നാൽ ഇരുചക്ര വാഹനങ്ങളിൽ ക്ലച് ,ഗിയർബോക്സ് എല്ലാമുൾപ്പെട്ടതാണ് എഞ്ചിൻ ആകയാൽ ഇവയുടെയെല്ലാം തേയ്മാനപരിഹരത്തിന് എഞ്ചിൻ ഓയിൽ മാത്രമേ ഉപയോഗിക്കാറുള്ളൂ

എഞ്ചിൻ ഒയിലുകളിൽ ധാരാളം ഗ്രേഡുകൾ എഴുതിയിരിക്കുന്മത് നിന്കൾക്ക് കാണാൻ കഴിയും,എന്നാൽ അവ മനസ്സിലാക്കാൻ എളുപ്പമാണ് . ഉദാ : SAE 20W 40,10 W 30 എന്നിവ .എന്നാൽ ഇവയെ കുറിച്ചൊന്നും വ്യക്തമായ ധാരണ ഉപഭാക്താവിനു ഇല്ലാത്തതിനാൽ വന്ചിക്കപെടാരാന് പതിവ് .പ്രത്യേകിച്ച് മാർകെറ്റ് ഷെയറിൽ മുന്പിൽനിൽക്കുന്ന കമ്പനികൾ പോലും ഇത്തരം ഗുണമേന്മ പാലിക്കാറില്ല.API അഥവാ അമേരിക്കൻ പെട്രോളിയം ഇൻസ്റ്റിറ്റ്യൂട്ട് ആണ് ഇത്തരം ഗ്രെടുകല്ക് അംഗീകാരം കൊടുകുകയോ ജന്മം നല്കാരോ പതിവ് .API S ഇൽ തുടങ്ങുന്ന ഗ്രേഡുകൾ പെട്രോൾ എന്ജിനുകൾക്കും API C ഇൽ തുടങ്ങുന്നവ ഡീസൽ എന്ജിനുകൽക്കുമാണ് ഉപയോഗിക്കാൻ നിഷ്കർശിചിട്ടുള്ളത് .ഇവ രണ്ടും പരസ്പരം മാറി ഉപയോഗിക്കുകയോ ,മാറി മാറി ഉപയോഗിക്കണോ പാടില്ല




</doc>
<doc id="224941" url="https://ml.wikipedia.org/wiki?curid=224941" title="ഇരട്ട വിരോധാഭാസം">
ഇരട്ട വിരോധാഭാസം

ഭൗതികശാസ്ത്രത്തിൽ ആപേക്ഷികതാസിദ്ധാന്തവുമായി ബന്ധപ്പെട്ട വളരെ പ്രശസ്തമായ ഒരു ചിന്താപരീക്ഷണം ആണ് ഇരട്ട വിരോധാഭാസം എന്നത്. ഒരേ സമയത്ത്‌ ജനിച്ച രണ്ട്‌ കുട്ടികളിൽ ഒരാളെ പ്രകാശത്തോടടുത്ത വേഗത്തിൽ സഞ്ചരിക്കുന്ന ഒരു ബഹിരാകാശ പേടകത്തിൽ കയറ്റിവിടുകയും മറ്റൊരാളെ ഭൂമിയിൽ താമസിപ്പക്കുകയും ചെയ്താൽ വർഷങ്ങൾ നീണ്ടുനിൽക്കുന്ന യാത്രക്കൊടുവിൽ അയാൾ തിരിച്ചു ഭൂമിയിൽവന്നാൽ അയാൾക്ക് ഭൂമിയിലുള്ള തന്റെ ഇരട്ട സഹോദരനേക്കാൾ പ്രായം കുറവായിരിക്കും എന്നതാണ് ഇതിന്റെ ഫലം. ഇതിൽ കുഴപ്പിക്കുന്ന പ്രശ്നം എന്തെന്നാൽ ഓരോ ഇരട്ട സഹോദരനും താൻ നിശ്ചലാവസ്ഥയിലാണെന്നും മറ്റെയാൾ സഞ്ചരിക്കുന്ന അവസ്ഥയിലാണെന്നും തോന്നും. ഈ പ്രശ്നം ആപേക്ഷികതാ സിദ്ധാന്തത്തിന്റെ സ്റ്റാൻഡേർഡ് ഫ്രെയിം വർക്കിൽ വച്ച് പരിഹരിക്കാൻ കഴിയുന്നതാണ്.അതുകൊണ്ടുതന്നെ യുക്തിപരമായി ചിന്തിക്കുമ്പോൾ ഇത് ഒരു വിരോധാഭാസം ആയി സംബന്ധിച്ച് കാണാൻ കഴിയില്ല.
1911-ൽ പോൾ ലാൻഷ്വേയ്ൻ ഈ പ്രതിഭാസത്തെ സംബന്ധിച്ച് കുറെ വിശദീകരണങ്ങൾ നൽകുകയുണ്ടായി. ഇതിൽ ഏറിയ പങ്കും ഈ പരികഷണത്തിൽ പ്രത്യേകിച്ച് ഒരു വൈരുദ്ധ്യവും കാണാൻ കഴിയില്ല എന്നതിന്നെ അടിസ്ഥാനപെടുത്തിയിട്ടുള്ളതായിരുന്നു.ബഹിരാകാശ പേടകത്തിൽ സഞ്ചരിക്കേണ്ടിവരുന്നയാൾക്ക് രണ്ട്‌ വ്യത്യസ്ത ഇനീഷൃൽ ഫ്രെയിമുകളിൽ കൂടി(ഭൂമിൽ നിന്ന് പുറത്തേയ്ക്കും തിരിച്ചും) സഞ്ചരിക്കേണ്ടി വരുന്നതിനാൽ ഈ ഫ്രെയിംമാറ്റമാണ് പ്രായവ്യത്യാസത്തിന് കാരണമെന്നും അല്ലാതെ ത്വരിതപ്പെടുത്തൽകൊണ്ടുതന്നെ അല്ല എന്നും 1913-ൽ മാക്സ് വോൺ ലേവ് വാദിച്ചു.ഗ്രാവിറ്റേഷണൽ ടൈം ഡൈലേഷനിൽ നിന്നും പ്രചോദനം ഉൾക്കൊണ്ട്‌ ഐൻസ്റ്റൈനും മാക്സ് ബേണും പ്രായവ്യത്യാസം എന്നത് ത്വരിതപ്പെടുത്തലുമായി ബന്ധപ്പെട്ട തികച്ചും നഗ്നമായ ഒരു പ്രതിഭാസമാണ് എന്നാണ് പറഞ്ഞത്.
രണ്ട്‌ ആറ്റോമിക് ക്ലോക്കുകളിൽ ഒന്നിനെ ഒരു വിമാനത്തിലും മറ്റേതിനെ ഒരു ഉപഗ്രഹത്തിലും വച്ച് അതിന്റെ നീക്കങ്ങൾ സൂക്ഷ്മമായ് നീരക്ഷിച്ചാണ് ഇരട്ട വിരോധാഭാസം എന്നതിന് ഒരു പരീക്ഷണത്തെളിവ് നല്കിയത്.

1905-ൽ ആൽബർട്ട്_ഐൻസ്റ്റൈൻ അദ്ദേഹത്തിന്റെ പ്രശസ്തമായ ആപേക്ഷികതാ സിദ്ധാന്തം വിശദീകരിക്കുന്നതിനിടയിൽ ഇങ്ങനെ പ്രതിപാദിക്കുകയുണ്ടായി –രണ്ട്‌ ആറ്റോമിക് ക്ലോക്കുകളിൽ ഒരെണ്ണം ഭൂമിൽ വയ്ക്കുകയും മറ്റേത് കുറച്ചു നാളത്തെ യാത്രക്ക് ശേഷം തിരിച്ചു കൊണ്ടുവരികയുംചെയ്താൽ അതിലെ സമയം മറ്റേ ആറ്റോമിക് ക്ലോക്കിനെക്കാൾ കുറവായിരിക്കും. ആദ്യം കരുതിയിരുന്നത് ഇത് ആപേക്ഷികതാ സിദ്ധാന്തത്തിന്റെ സ്വാഭാവിക പ്രത്യാഘാതങ്ങൾ ആണ് എന്നാണ്. എന്നാൽ 1911-ൽ അദ്ദേഹം അത്‌ വിപുലീകരിക്കുകയുണ്ടായി.

1911-ൽ തന്നെ ലാൻഷ്വേയ്ൻ ഇരട്ട വിരോധാഭാസത്തെ അടിസ്ഥാനപ്പെടുത്തി വളരെ രസകരമായ ഒരു ഉദാഹരണം നല്കുകയുണ്ടായി. അതായത് ഒരു മനുഷ്യൻ ഒരു ബഹിരാകാശ പേടകത്തിൽ പ്രകാശത്തിന്റെ 99.995% വേഗത്തിൽ സഞ്ചരിച്ചാൽ, ബഹിരാകാശ സഞ്ചാരി അയാളുടെ രണ്ട് വർഷത്തിന് ശേഷം തിരിച്ചുവന്നാൽ അയാളെ സംബന്ധിച്ച് രണ്ട് വർഷം മാത്രമേ കഴിഞ്ഞ് പോയിട്ടുണ്ടാവുകയുള്ളൂ. എന്നാൽ ഭൂമിൽ 200വർഷം വരെ കടന്നുപോയിട്ടുണ്ടാവും. 1911-13 കാലഘട്ടങളിൽ മാക്ക്സ് വോണ് ലേ ഇത് വിപുലീകരിക്കുകയുണ്ടായി.


</doc>
<doc id="224969" url="https://ml.wikipedia.org/wiki?curid=224969" title="ജോർജ്ജ് മൈക്കൽ">
ജോർജ്ജ് മൈക്കൽ

ഒരു ഇംഗ്ലീഷ് പോപ്പ് താരമാണ് ജോർജ്ജ് മൈക്കൽ (ജനനം: 25 ജൂൺ 1963). സംഗീതജ്ഞൻ, ഗായകൻ, ഗാനരചയിതാവ്, സംഗീത നിർമാതാവ്, എന്നിങ്ങനെ വിവിധ മേഖലകളിൽ കഴിവ് തെളിയിച്ചിട്ടുണ്ട്. സുഹൃത്തായ ആൻഡ്രൂ റിഡ്ജ്‌ലിയുമായി ചേർന്ന് രൂപീകരിച്ച വാം! എന്ന ബാൻഡിലൂടെയാണ് പ്രശസ്തനായത്. 1984-ൽ പുറത്തിറങ്ങിയ "കെയർലെസ്സ് വിസ്പർ" എന്ന ആദ്യ സോളോയുടെ വിൽപ്പന ആറ് ദശലക്ഷം കടന്നു. 1987-ൽ പുറത്തിറങ്ങിയ ആദ്യ സോളോ ആൽബമായ "ഫെയ്ത്ത്"-ന്റെ വിൽപ്പന 20 ദശലക്ഷം കവിഞ്ഞു. 

ലോകത്തിലെ തന്നെ ഏറ്റവും ജനപ്രീതിയാർജ്ജിച്ച പോപ്പ് ഗായകരിലൊരാളായ ഇദ്ദേഹത്തിന്റെ മൊത്തം റെക്കോഡ് വിൽപ്പന 100 ദശലക്ഷത്തിലേറെയാണ്. ബിൽബോർഡ് മാസിക 2008-ൽ പ്രസിദ്ധീകരിച്ച 'ചരിത്രത്തിലെ ഏറ്റവും മികച്ച 100 പോപ്പ് ഗായകരുടെ പട്ടിക'യിൽ 40-ആം സ്ഥാനത്ത് ജോർജ്ജ് മൈക്കൽ ആയിരുന്നു.

ഇദ്ദേഹത്തിന്റെ ജീവിതത്തെക്കുറിച്ച് 2005-ൽ "എ ഡിഫറന്റ് സ്റ്റോറി" എന്ന ഡോക്യുമെന്ററി നിർമ്മിക്കപ്പെട്ടു.ഗ്രാമി അവാർഡ് കരസ്ഥമാക്കിയിട്ടുണ്ട്.



</doc>
<doc id="224983" url="https://ml.wikipedia.org/wiki?curid=224983" title="നൈമിഷിക വിരോധാഭാസം">
നൈമിഷിക വിരോധാഭാസം

സമയയാത്ര കൊണ്ടുണ്ടാകുന്ന ചില അവസ്ഥകൾ സൃഷ്ടിക്കുന്ന സാങ്കല്പികമായ വിരോധാഭാസയുക്തമായ സാഹചര്യമാണ് നൈമിഷിക വിരോധാഭാസം (കാലസംബന്ധിയായ വിരോധാഭാസം)(Temporal Paradox). ഭൂതകാലത്തിലേക്ക് യാത്ര ചെയ്യുന്ന ഒരു സമയയാത്രികൻ അവിടെ ചെയ്യുന്ന ഒരു പ്രവൃത്തിയിലൂടെ അയാൾ വർത്തമാനത്തിൽ നടത്തുന്ന സമയയാത്രയെ തടയുന്നു. എന്നാൽ അയാൾ ഭൂതകാലത്തിലേക്ക് സഞ്ചരിച്ചില്ലെങ്കിൽ, അവിടെ അയാൾ തന്റെ സമയയാത്രയെ തടയുന്ന ഒന്നും ചെയ്തില്ലെങ്കിൽ അയാൾക്ക് വർത്തമാനത്തിൽ സമയയാത്രക്ക് തടസ്സമുണ്ടാവില്ല താനും.


</doc>
<doc id="224985" url="https://ml.wikipedia.org/wiki?curid=224985" title="സ്ഥലകാലത്തിന്റെ തത്വശാസ്ത്രം">
സ്ഥലകാലത്തിന്റെ തത്വശാസ്ത്രം

സ്ഥലത്തിന്റെയും കാലത്തിന്റെയും പ്രകൃതം, അസ്തിത്വ സ്വഭാവശാസ്ത്രം, അറിവിന്റെ ശാസ്ത്രം എന്നീ മേഖലകളെ ചുറ്റിപ്പറ്റിയുള്ള തത്ത്വചിന്തയുടെ ശാഖയാണ് സ്ഥലകാലത്തിന്റെ തത്ത്വശാസ്ത്രം.

</doc>
<doc id="224986" url="https://ml.wikipedia.org/wiki?curid=224986" title="തുടങ്ങിയിടത്ത് തന്നെ തിരിച്ചെത്തുന്ന വക്രരേഖ">
തുടങ്ങിയിടത്ത് തന്നെ തിരിച്ചെത്തുന്ന വക്രരേഖ

ഭൗതികഗണിതത്തിൽ, സ്ഥലകാലത്തിലൂടെ യാത്ര ചെയ്ത് തുടങ്ങിയിടത്ത് തന്നെ തിരിച്ചെത്തുന്ന ഒരു വസ്തു ലോറൻഷ്യൻ മാനിഫോൾഡിൽ ഉണ്ടാക്കുന്ന ലോകരേഖയാണ് തുടങ്ങിയിടത്ത് തന്നെ തിരിച്ചെത്തുന്ന വക്രരേഖ(Closed timelike curve).


</doc>
<doc id="224987" url="https://ml.wikipedia.org/wiki?curid=224987" title="ലോകരേഖ">
ലോകരേഖ

ചതുർമാന സ്ഥലകാലത്തിൽ സഞ്ചരിക്കുന്ന ഒരു വസ്തു അത് സൃഷ്ടിക്കുന്ന സമാനതകളില്ലാത്ത പാതയാണ് ലോകരേഖ(World line).


</doc>
<doc id="224990" url="https://ml.wikipedia.org/wiki?curid=224990" title="ബൂട്ട്സ്റ്റ്റാപ്പ് വിരോധാഭാസം">
ബൂട്ട്സ്റ്റ്റാപ്പ് വിരോധാഭാസം

സൃഷ്ടിക്കപ്പെടാത്ത വിവരങ്ങളും വസ്തുക്കളും നിലനിൽക്കപ്പെടുന്ന സമയയാത്രയിലെ ഒരു വിരോധാഭാസമാണ് ബൂട്ട്സ്റ്റ്റാപ്പ് വിരോധാഭാസം.

ഒരു വസ്തുവിനെ ഭൂതകാലത്തിലേക്ക് സമയയാത്ര വഴി അയച്ചു എന്നിരിക്കട്ടെ. കാലക്രമേണ ആ വസ്തു വർത്തമാനകാലത്തിൽ കണ്ടെടുക്കുകയും അത് ആദ്യം ഭൂതകാലത്തിലേക്ക് അയച്ച അതേ വസ്തു ആവുകയും ചെയ്യും.


</doc>
<doc id="224996" url="https://ml.wikipedia.org/wiki?curid=224996" title="പൂർവ്വനിർദ്ദിഷ്ട വിരോധാഭാസം">
പൂർവ്വനിർദ്ദിഷ്ട വിരോധാഭാസം

ഹേതുവായ കണ്ണി(Causal loop), ആവർത്തിക്കുന്ന കണ്ണി (Closed loop) എന്നെല്ലാം അറിയപ്പെടുന്ന ഒരു സമയയാത്ര സംബന്ധിയായ വിരോധാഭാസമാണ് പൂർവ്വനിർദ്ദിഷ്ട വിരോധാഭാസം(Predestination paradox).
ആവർത്തിക്കുന്ന മുൻപെ നിശ്ചയിക്കപ്പെട്ടിട്ടുള്ള ഒരു കൂട്ടം സംഭവങ്ങളിൽ കുടുങ്ങി വീണ്ടും വീണ്ടും സമയയാത്ര നടത്തേണ്ടി വരുന്ന ഒരു സമയയാത്രികന്റെ അവസ്ഥയാണിത്. ഒരുപാട് കാല്പനിക സിനിമകളും നോവലുകളും അവലംബിക്കുന്ന ഒരു സ്ഥിതി വിശേഷമാണിത്.


</doc>
<doc id="225002" url="https://ml.wikipedia.org/wiki?curid=225002" title="കാലക്രമ സംരക്ഷണ അനുമാനം">
കാലക്രമ സംരക്ഷണ അനുമാനം

സൂക്ഷ്മതലത്തിൽ പോലും സമയയാത്ര ഉണ്ടാകുന്നത് തടയാനാണ് എല്ലാ ഭൗതികശാസ്ത്ര നിയമങ്ങളും ശ്രമിക്കുക എന്ന സ്റ്റീഫൻ ഹോക്കിങിന്റെ അനുമാനമാണ് കാലക്രമ സംരക്ഷണ അനുമാനം .


</doc>
<doc id="225005" url="https://ml.wikipedia.org/wiki?curid=225005" title="സ്വയം നിറവേറ്റുന്ന പ്രവചനം">
സ്വയം നിറവേറ്റുന്ന പ്രവചനം

ഒരു പ്രവചനം വെറും അതിന്റെ ശക്തി കൊണ്ട് നേരിട്ടോ അല്ലാതെയോ സ്വയം സംഭവ്യമാകാനുള്ള കാരണമായാലാണ് അതിനെ സ്വയം നിറവേറ്റുന്ന പ്രവചനം എന്ന് വിളിക്കുന്നത്. വിശ്വാസവും പെരുമാറ്റവും തമ്മിൽ നടക്കുന്ന നിരന്തരവും യഥാർത്ഥവുമായ പ്രതികരണങ്ങൾ മൂലമാണ് ഇത് സംഭവിക്കുന്നത്.


</doc>
<doc id="225006" url="https://ml.wikipedia.org/wiki?curid=225006" title="ഏഥൻസിലെ പ്ലേഗ്">
ഏഥൻസിലെ പ്ലേഗ്

430 ബി.സിയിൽ പെലോപൊന്നേഷ്യൻ യുദ്ധസമയത്ത് ഏഥൻസിനെ ബാധിച്ച പകർച്ചവ്യാധിയെയാണ്, ഏഥൻസിലെ പ്ലേഗ് (Plague of Athens) എന്നുവിളിക്കുന്നത്. യുദ്ധത്തിന്റെ രണ്ടാം വർഷം വിജയം സുനിച്ഛിതമാണ് എന്ന് കരുതിയിരുന്ന സമയത്താണ് രോഗബാധ പ്രത്യക്ഷപ്പെട്ടത്. നഗരത്തിലെ തുറമുഖമായ പിറേയസ് വഴിയാണ് അസുഖം എത്തിപ്പെട്ടതെന്ന് കരുതുന്നു. സ്പാർട്ടൻ നഗരരാജ്യത്തേയും മറ്റു മിക്ക കിഴക്കൻ മെഡിറ്ററേനിയൻ പ്രദേശങ്ങളെയും അസുഖം ബാധിക്കുകയുണ്ടായി. 429 ബിസിയിലും 427/6 ബി.സി.യിലും അസുഖം വീണ്ടും പ്രത്യക്ഷപ്പെട്ടു.

ഏതൻസ് സൈനികരിൽ നാലിലൊന്ന് ഈ അസുഖത്താൽ മരണമടഞ്ഞു. ചില വർഷങ്ങൾ കൊണ്ട് ജനസംഖ്യയിൽ നാലിലൊന്നും ചത്തൊടുങ്ങി. ഈ അസുഖം ഗ്രീസിൽ ഏഥൻസിനുണ്ടായിരുന്ന ആധിപത്യം ഇല്ലാതെയാക്കി. അസുഖത്തിന്റെ മാരകസ്വഭാവം രോഗം പകരുന്ന നിരക്ക് കുറയാൻ കാരണമായി (അസുഖം ബാധിക്കുന്നവർക്ക് ഇത് മറ്റ് അധികം ആൾക്കാരിലേയ്ക്ക് പകരുന്നതിനു മുൻപേ മരണം സംഭവിക്കുമായിരുന്നുവത്രേ).

പകർച്ചവ്യാധിയുടെ ഭീകരത മനുഷ്യരുടെ സമനില തെറ്റിച്ചപ്പോൾ സാമൂഹികവും ധാർമ്മികവുമായ മര്യാദകൾ എങ്ങനെ തകിടം മറിഞ്ഞുവെന്ന് പെലപ്പൊന്നേഷൻ യുദ്ധത്തിന്റെ ഇതിഹാസമെഴുതിയ സമകാലീനചരിത്രകാരൻ തുസ്സിഡിഡീസ് വിവരിച്ചിട്ടുണ്ട്:-

ഈ അസുഖം ടൈഫോയ്ഡ് പനിയായിരുന്നു എന്ന് പിന്നീട് കണ്ടെത്തുകയുണ്ടായി . യഥാർത്ഥ കാരണം വളരെനാൾ അജ്ഞാതമായിരുന്നു. 2006 ജനുവരിയിൽ ഏഥൻസ് സർവ്വകലാശാലയിലെ ഗവേഷകർ നഗരത്തിനു താഴെയുണ്ടായിരുന്ന ഒരു കൂട്ട ശവക്കുഴിയിൽ നിന്നു ശേഖരിച്ച പല്ലുകൾ പഠനവിധേയമാക്കുകയും അതിൽ ടൈഫോയ്ഡ് ഉണ്ടാക്കുന്ന ബാക്ടീരിയയുടെ സാന്നിദ്ധ്യം കണ്ടെത്തുകയും ചെയ്തു. 


</doc>
<doc id="225008" url="https://ml.wikipedia.org/wiki?curid=225008" title="സമയയാത്ര കല്പിതകഥകളിൽ">
സമയയാത്ര കല്പിതകഥകളിൽ

ഒരുപാട് പാശ്ചാത്യ ചലച്ചിത്രങ്ങളിലും നോവലുകളിലും സമയയാത്ര മുഖ്യ പ്രമേയമാവാറുണ്ട്. ഭൂതകാലത്തേക്കോ ഭാവികാലത്തേക്കോ നായകൻ യാത്ര ചെയ്യുന്നതാണ് പൊതുവെ കാണാൻ സാധിക്കുക. ദ ടെർമിനേറ്റർ ഒരു ഉത്തമ ഉദാഹരണമാണ്.


</doc>
<doc id="225009" url="https://ml.wikipedia.org/wiki?curid=225009" title="ആന്റൊണീൻ പ്ലേഗ്">
ആന്റൊണീൻ പ്ലേഗ്

മീസിൽസോ വസൂരിയോ കാരണം പുരാതനകാലത്തുണ്ടായ ഒരു പാൻഡെമിക് ആന്റൊണീൻ പ്ലേഗ് (Antonine Plague) എന്നറിയപ്പെടുന്നത്. 165–180 എഡി കാലഘട്ടത്തിലാണ് ഇത് ഉണ്ടായത്. 

സെലൂഷ്യ എന്ന സ്ഥലം 165–66-ലെ ശീതകാലത്ത് റോമൻ പട്ടാളം വളഞ്ഞപ്പോഴാണ് അസുഖം പൊട്ടിപ്പുറപ്പെട്ടത്.ഗോൾ, റൈൻ നദീതീരത്തെ സൈനികക്യാമ്പുകൾ എന്നിവിടങ്ങളിലേയ്ക്കും രോഗം പടർന്നു എന്ന് അമിയാനസ് മാർസെല്ലിനസ് രേഖപ്പെടുത്തിയിട്ടുണ്ട്. യൂട്രോപിയസ് എന്ന ചരിത്രകാരൻ രേഖപ്പെടുത്തിയത് സാമ്രാജ്യം മുഴുവൻ ധാരാളം പേർ മരിച്ചു എന്നാണ്. 

ഗാലൻ ആണ് ഈ അസുഖത്തെപ്പറ്റി ആദ്യം വിവരണം നൽകിയിട്ടുള്ളത്. അതിനാൽ ഈ അസുഖത്തെ പ്ലേഗ് ഓഫ് ഗാലൻ എന്നും വിളിക്കുന്നു. സമീപ പൂർവ്വ പ്രദേശത്തുനിന്നും (Near East) മടങ്ങിവരുന്ന പട്ടാളക്കാരായിരിക്കണം അസുഖം കൊണ്ടുവന്നത്. അൻപതുലക്ഷത്തോളം ആൾക്കാർ ഈ അസുഖം മൂലം മരിക്കുകയുണ്ടായി. രോഗം ബാധിച്ചതിൽ നാലിലൊന്ന് ആൾക്കാർ മരിച്ചുപോയത്രേ. 

ഈ അസുഖം ഒരുപക്ഷേ റോമൻ ചക്രവർത്തിയായിരുന്ന ലൂസിയസ് വെറസിന്റെ മരണത്തിനും കാരണമായിരുന്നിരിക്കാം. ഇദ്ദേഹം 169-ലാണ് മരണമടഞ്ഞത്. ഇദ്ദേഹം മാർക്കസ് ഔറീലിയസ് ആന്റോണിയസ് എന്നയാളോടോപ്പം റോമിന്റെ കോ-റീജന്റായിരുന്നു. ആന്റോണിയസിന്റെ കുടുംബനാമമാണ് ഈ പകർച്ചവ്യാധിക്ക് നൽകപ്പെട്ടത്.

ഒൻപതു വർഷങ്ങൾക്കു ശേഷം ഈ പകർച്ച വ്യാധി വീണ്ടും പൊട്ടിപ്പുറപ്പെട്ടു. ഡയോ കാഷ്യസിന്റെ രേഖയനുസരിച്ച് ഒരു ദിവസം 2,000 പേർ വീതം ഈ അസുഖം കാരണം റോമിൽ മരിക്കുന്നുണ്ടായിരുന്നു. അൻപതു ലക്ഷത്തിലധികം ആൾക്കാർ ഈ അസുഖം മൂലം മരണമടയുകയുണ്ടായി. ചിലയിടങ്ങളിൽ ജനങ്ങളിൽ മൂന്നിലൊന്നും മരണമടഞ്ഞിരുന്നു. റോമർ സൈന്യം ഇതോടെ ഏകദേശം പൂർണ്ണമായി തകർന്നു.

ഈ മഹാമാരിയുടെ രണ്ടാം വരവിന്റെ മൂർദ്ധന്യത്തിൽ (പ്ലേഗ് ഓഫ് സൈപ്രിയൻ (251–266)) റോമിൽ 5,000 ആൾക്കാർ ഒരു ദിവസം മരിക്കുന്നുണ്ടായിരുന്നുവത്രേ.


</doc>
<doc id="225012" url="https://ml.wikipedia.org/wiki?curid=225012" title="ജസ്റ്റീനിയൻ പ്ലേഗ്">
ജസ്റ്റീനിയൻ പ്ലേഗ്

ബ്യൂബോണിക് പ്ലേഗ് എന്ന അസുഖം മൂലമുണ്ടായ ചരിത്രത്തിലെ ആദ്യ പകർച്ചവ്യാധി ആയിരുന്നു ജസ്റ്റീനിയൻ പ്ലേഗ് (Plague of Justinian) (541–542 എഡി). ബൈസന്റൈൻ സാമ്രാജ്യത്തെയായിരുന്നു ഈ പാൻഡെമിക് ബാധിച്ചത്. കോൺസ്റ്റാന്റിനോപ്പിൾ എന്ന സാമ്രാജ്യതലസ്ഥാനവും രോഗത്തിനിരയായി. ലോകത്തിൽ ഇതുവരെ ഉണ്ടായിട്ടുള്ളതിൽ ഏറ്റവും വലിയ പ്ലേഗ് ബാധകളിലൊന്നാണ് ഇതെന്ന് കണക്കാക്കപ്പെടുന്നു. 

ഈജിപ്റ്റിലാണ് ഇത് പൊട്ടിപ്പുറപ്പെട്ടത്. ഇത് കോൺസ്റ്റന്റിനോപ്പിളിൽ അടുത്ത വസന്തകാലത്ത് എത്തിപ്പെടുകയും (പ്രോകോപിയസ് എന്ന ചരിത്രകാരന്റെ അഭിപ്രായത്തിൽ) 10,000 ആൾക്കാരെ ഒരു ദിവസം കൊന്നൊടുക്കുകയും ചെയ്തു. നഗരവാസികളിൽ 40% പേർ അസുഖം മൂലം മരിച്ചുപോയിട്ടുണ്ടാവണം. ഈ അസുഖം ബാധിച്ച പ്രദേശങ്ങളിലെ നാലിലൊന്നു മുതൽ പകുതി വരെ ജനങ്ങൾ മരിച്ചുപോവുകയുണ്ടായത്രേ. 550-നും 700-നും ഇടയിൽ യൂറോപ്പിന്റെ ജനസംഖ്യ പകുതി കണ്ട് കുറയാൻ ഈ അസുഖം കാരണമായത്രേ.

ബ്യൂബോണിക് പ്ലേഗ് ആയിരുന്നു ഈ അസുഖമെന്ന് പൊതുവിൽ അംഗീകരിക്കപ്പെട്ടിട്ടുണ്ട്. ഇത് ബ്യൂബോണിക് പ്ലേഗ് ആയിരുന്നുവെങ്കിൽ തന്നെ മദ്ധ്യകാലഘട്ടത്തിലും സമീപകാലത്തുമുണ്ടായ പ്ലേഗ് രോഗത്തിൽ നിന്ന് വളരെ വ്യത്യാസമുള്ള തരം അസുഖമായിരുന്നു എന്നാണ് പുതിയ ഗവേഷണങ്ങൾ സൂചിപ്പിക്കുന്നത്. 

മദ്ധ്യ ഏഷ്യ, ദക്ഷിണേഷ്യ, വടക്കൻ ആഫ്രിക്ക, അറേബ്യ എന്നിവിടങ്ങളെയും യൂറോപ്പിനെയും അസുഖം ബാധിച്ചുവെന്ന് ചരിത്രകാരന്മാർ അവകാശപ്പെടുന്നു. ചൈനയായിരുന്നു അസുഖത്തിന്റെ പ്രഭവസ്ഥാനം എന്ന് ജനിതക പരീക്ഷണങ്ങൾ സൂചിപ്പിക്കുന്നു. 

ജസ്റ്റീനിയൻ ഒന്നാമനായിരുന്നു അസുഖം പൊട്ടിപ്പുറപ്പെടുന്ന സമയത്ത് റോമൻ ചക്രവർത്തി. ഇദ്ദേഹത്തിനും അസുഖം ബാധിച്ചുവെങ്കിലും രക്ഷപെടുകയാണുണ്ടായത്. ഇദ്ദേഹത്തിന്റെ പേരിലാണ് ആധുനിക ചരിത്രകാരന്മാർ ഈ അസുഖത്തെ വിവക്ഷിക്കുന്നത്.


</doc>
<doc id="225014" url="https://ml.wikipedia.org/wiki?curid=225014" title="ഉദാത്തവാസ്തുവിദ്യ">
ഉദാത്തവാസ്തുവിദ്യ

പൗരാണിക കാലത്തെ ഗ്രീക്, റോമൻ വാസ്തുവിദ്യകളിൽനിന്ന് പ്രചോദനമുൾക്കൊണ്ട് വികസിച്ചുവന്ന ഒരു വാസ്തുശൈലിയാണ് ഉദാത്തവാസ്തുവിദ്യ അഥവാ ക്ലാസ്സിക്കൽ ആർക്കിടെക്ചർ (Classical architecture). നവോത്ഥാനകാലം മുതലാണ് ഈ വാസ്തുവിദ്യ കൂടുതൽ പുഷ്ടിപ്പെടുന്നത്. ഉദാത്തവാസ്തുവിദ്യ വലരെയേറെ പുതിശതാബ്ദത്തിലെ വാസ്തുശില്പികളെ ആകർഷിക്കുകയും അത് നവീന ഉദാത്തവാസ്തുവിദ്യ(neoclassical architecture) എന്നശൈലിയുടെ പുനരുത്ഥാനത്തിന് വഴിതുറക്കുകയും ചെയ്തു. 18-19 നൂറ്റാണ്ടുകളിലായ് ആരംഭിച്ച ഈ ശൈലി രണ്ടാം ലോക മഹായുദ്ധത്തിന്റെ ആരംഭനാളുകൾ വരെ യൂറോപ്പിൽ ശക്തമായിരുന്നു.ഇന്നും ഈ ശൈലി പിന്തുടരുന്ന വാസ്തുശില്പികളുണ്ട്.
സാർവ്വത്രികവും സാർവ്വകാലീനവുമായ മൂല്യമുള്ളതും വാസ്തുവിദ്യയുടെ ഏറ്റവും ഉൽകൃഷ്‌ടമായ വികാസദശയിൽനിന്ന് രൂപംകൊണ്ടതുമായ വാസ്തുശൈലിയായിട്ടാണ് ഉദാത്തവാസ്തുവിദ്യ കണക്കാക്കുന്നത്. ലോകത്തിന്റെ ഏതുഭാഗത്തായാലും, അവരുടെ തനത് പൗരാണിക കലാസൗന്ദര്യശാസ്ത്രത്തെ അടിസ്ഥാനമാക്കിയിട്ടുള്ള ഏതൊരു വാസ്തുശൈലിയേയും ഉദാത്തവാസ്തുവിദ്യ എന്ന് വിശേഷിപ്പിക്കാം.




</doc>
<doc id="225017" url="https://ml.wikipedia.org/wiki?curid=225017" title="കോപ്റ്റിക് വാസ്തുവിദ്യ">
കോപ്റ്റിക് വാസ്തുവിദ്യ

ഈജിപ്റ്റിലെ സ്വദേശി ക്രൈസ്തവരായ കോപ്റ്റുകളുടെ(ഈഗുപ്തർ)(Copt) ഇടയിൽ നിലനിന്നിരുന്ന വാസ്തുവിദ്യയാണ് കോപ്റ്റിക വാസ്തുവിദ്യ (ഇംഗ്ലീഷിൽ: Coptic architecture). അനേകം ക്രൈസ്തവ ദേവാലയങ്ങളും പള്ളികളുമാണ് ഈ വാസ്തുവിദ്യയിലെ പ്രധാന നിർമിതികൾ. കെയ്റോയിലെ സെന്റ് മാർക്സ് കോപ്റ്റിക് ഓർത്തഡോക്സ് കത്ത്രീഡൽ പോലുള്ള വലിയദേവാലയങ്ങൾ മുതൽ ഗ്രാമപ്രദേശങ്ങളിലെ ചെറിയപള്ളികൾ വരെ ഇതിൽ ഉൾപ്പെടും. വാസ്തുനിർമിതികൾ എന്നതിലുപരി കോപ്റ്റിക് ജനതയുടെ സംസ്കാരത്തിന്റെ പ്രതീകങ്ങളാണ് ഇവ. .



</doc>
<doc id="225025" url="https://ml.wikipedia.org/wiki?curid=225025" title="പ്രകാശോർജ്ജം">
പ്രകാശോർജ്ജം

ദൃശ്യപ്രകാശത്തിലെ മനുഷ്യനേത്രങ്ങൾക്ക് സംവേദനം ചെയ്യാൻ കഴിയുന്ന ഊർജ്ജമാണ് പ്രകാശമിതിയിലെ പ്രകാശോർജ്ജം (ഇംഗ്ലീഷിൽ: luminous energy). പ്രകാശോർജ്ജം പ്രസരണോർജ്ജത്തിൽനിന്നും വ്യത്യസ്തപെട്ടിരിക്കുന്നു. പ്രകാശോർജ്ജത്തിന് സമാനമായ പ്രസരണമിതിയിലെ ഒരു അളവാണ് പ്രസരണോർജ്ജം. വിദ്യുത്കാന്തിക വർണ്ണരാജി|വിദ്യുത്കാന്തിക വർണ്ണരാജിയിലെ]] എല്ലാ തരംഗങ്ങളും മനുഷ്യനേത്രങ്ങൾക്ക് ദൃഷ്ടിഗോചരമല്ലാത്തതാണ് പ്രസരണോർജ്ജം എന്ന അളവിന് നിദാനം. ദൃശ്യ വർണ്ണരാജിക്ക് പുറത്തുള്ള തരംഗങ്ങളുടെ പ്രകാശോർജ്ജം പൂജ്യമാണ്. അതായത് അവയെ മനുഷ്യന് നഗ്നനേത്രങ്ങൾക്കൊണ്ട് ദർശിക്കാൻ സാധിക്കില്ല.(ഉദാ: അൾട്രാവയലറ്റ് രശ്മികൾ).

പ്രകാശോർജ്ജത്തിന്റെ അന്താരാഷ്ട്ര ഏകകം ലൂമിൻ സെക്കന്റ് (lm.s) ആണ്. ഹെൻറി ഫോക്സ് താൽബോട്ട് എന്ന ബ്രിട്ടിഷ് ശാസ്ത്രഞ്ജന്റെ ബഹുമാനാർത്ഥമായി . താൽബോട്ട് എന്നൊരു ഏകകവും അനൗദ്യോഗികമായി ഉപയോഗിക്കാറുണ്ട്. ചില ഏകക സമ്പ്രതായങ്ങളിൽ ഊർജ്ജത്തിന്റെ അടിസ്ഥാന ഏകകമായ ജൂളിലും പ്രകാശോർജ്ജം പ്രസ്താവിക്കാറുണ്ട്.



</doc>
<doc id="225027" url="https://ml.wikipedia.org/wiki?curid=225027" title="പ്രകാശപ്രവാഹം">
പ്രകാശപ്രവാഹം

പ്രകാശമിതിയിൽ പ്രകാശപ്രവാഹം(luminous flux) അല്ലെങ്കിൽ പ്രകാശശക്തി(luminous power) എന്നതുകൊണ്ട് ഉദ്ദേശിക്കുന്നത് മനുഷ്യനേത്രങ്ങൾ സംവേദനം ചെയ്യുന്ന പ്രകാശത്തിന്റെ പവറാണ്. പ്രസരണമിതിയിൽ ഇതിന് സമാനമായ ഒരു പരിമാണമാണ് പ്രസരണപ്രവാഹം. ലൂമിൻ എന്നൊരു ഏകകത്തിലാണ് പ്രകാശപ്രവാഹം അളക്കുന്നത്. ആണ്.


</doc>
<doc id="225029" url="https://ml.wikipedia.org/wiki?curid=225029" title="എസ്എവി001">
എസ്എവി001

എയിഡ്സ് രോഗത്തിന് എതിരെയുള്ള പുതിയ വാക്സിനാണ് SAV001. കാനഡയിൽ ആണ് ഈ വാക്സിൻ വികസിപ്പിച്ചത്‌. സുമഗെൻ എന്ന കമ്പനിയുടെ സഹായത്തോടെയാണ് ഈ പുതിയ വാക്സിൻ വികസിപ്പിച്ചത്. ഈ വാക്സിന്റെ ഇതുവരെയുള്ള എല്ലാ പരീക്ഷണങ്ങളും വിജയകരമായിരുന്നു. ഇനി ചില ക്ലിനിക്കൽ പരീക്ഷണങ്ങൾ കൂടി കഴിഞ്ഞാൽ ഈ വാക്സിൻ വാണിജ്യ അടിസ്ഥാനത്തിൽ ഉദ്പാദിപ്പിക്കാനാകും എന്നാണ് വിലയിരുത്തപ്പെടുന്നത്. എയിഡ്സ് എന്ന മഹാരോഗത്തിന് എതിരെയുള്ള വിജയമായി ഈ വാക്സിന്റെ കണ്ടുപിടിത്തം വിശ്വസിക്കപ്പെടുന്നു.


</doc>
<doc id="225033" url="https://ml.wikipedia.org/wiki?curid=225033" title="നൊവികോഫിന്റെ സ്വസ്ഥിര സിദ്ധാന്തം">
നൊവികോഫിന്റെ സ്വസ്ഥിര സിദ്ധാന്തം

സമയയാത്രയിലെ സാമാന്യ ആപേക്ഷികതാസിദ്ധാന്തത്തിന് അടിസ്ഥാനമായുള്ള വിരോധാഭാസങ്ങൾക്ക് ഉത്തരം കണ്ടെത്തുവാൻ റഷ്യൻ ശാസ്ത്രജ്ഞനായ ഇഗൊർ ഡിമിട്രിയവെച്ച് നൊവികോഫ് കൊണ്ടുവന്ന സിദ്ധാന്തമാണ് നൊവികോഫിന്റെ സ്വസ്ഥിര സിദ്ധാന്തം. 
ഇതനുസരിച്ച് ഒരു ചെയ്തിയുടെ ഫലമായ് സമയ വിരോധാഭാസമോ അല്ലെങ്കിൽ ഭൂതകാലത്തിന് മാറ്റമോ സംഭവിക്കുകയാണെങ്കിൽ ആ ചെയ്തിയുടെ സംഭാവ്യത പൂജ്യമായിരിക്കും. ചുരുക്കത്തിൽ സമയ വിരോധാഭാസങ്ങൾ പ്രാവർത്തികമല്ല എന്ന് സിദ്ധാന്തം വെളിപ്പെടുത്തുന്നു.


</doc>
<doc id="225051" url="https://ml.wikipedia.org/wiki?curid=225051" title="ഞാറൽ">
ഞാറൽ

പശ്ചിമഘട്ടത്തിൽ കാണപ്പെടുന്ന തദ്ദേശീയ വൃക്ഷമാണ് ഞാറൽ. . 8 മീറ്ററോളം ഉയരം വയ്ക്കും. തണൽ ഇഷ്ടപ്പെടുന്ന നിത്യഹരിതവൃക്ഷം. 1500 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="225054" url="https://ml.wikipedia.org/wiki?curid=225054" title="ബഹുപ്രപഞ്ചം">
ബഹുപ്രപഞ്ചം

അനേകം പ്രപഞ്ചങ്ങളുടെ(നമുക്ക് അനുഭവവേദ്യമായ ചരിത്രപരമായ പ്രപഞ്ചം അടക്കം) ഒരു പരികല്പിതഗണമാണ് ബഹുപ്രപഞ്ചം(Multiverse) എന്ന് പറയുന്നത്. നിലനിൽക്കുന്നവയും നിലനിൽക്കാൻ സാധ്യതയുള്ളവയുമായ എല്ലാറ്റിനെയും ഇത് ഉൾക്കൊള്ളുന്നു.അതായത്, സ്ഥലം, കാലം, ദ്രവ്യം, ഊർജ്ജം എന്നിവകൂടാതെ അവയെ സംബന്ധിക്കുന്ന ഭൗതിക നിയമങ്ങൾ,സ്ഥിരാങ്കങ്ങൾ എന്നിവയുടെ സാകല്യമാണ് ഇത്.തത്വചിന്തകനും മനശ്ശാസ്ത്രജ്ഞനുമായ വില്യം ജയിംസ് എന്ന അമേരിക്കക്കാരനാണ് ഈ സംജ്ഞ ആദ്യമായി അവതരിപ്പിച്ചത്. 
ബഹുപ്രപഞ്ചത്തിൽ ഉള്ള രണ്ട് പ്രപഞ്ചങ്ങളെ തമ്മിൽ സമാന്തര പ്രപഞ്ചം എന്ന് നിർവചിക്കുന്നു.


</doc>
<doc id="225055" url="https://ml.wikipedia.org/wiki?curid=225055" title="വെള്ളഞാറ">
വെള്ളഞാറ

പശ്ചിമഘട്ടത്തിലും ശ്രീലങ്കയിലും കാണപ്പെടുന്ന 20 മീറ്റർ ഉയരം വയ്ക്കുന്ന ഒരു നിത്യഹരിതമരമാണ് വെൺഞാറ അഥവാ വെള്ളഞാറ. . തൊലിക്ക് കറുപ്പുനിറമാണ്. ഉഷ്ണമേഖലാകാലാവസ്ഥയിൽ തണലിൽ വളരാൻ ഇഷ്ടപ്പെടുന്ന മരം. പക്ഷികൾക്ക് കായകൾ ഇഷ്ടമായതിനാൽ അവയാണ് വിത്തുവിതരണം നടത്തുന്നത്. ഗ്രാമ്പൂവുമായി നല്ല സാമ്യമുള്ളതിനാൽ ചിലപ്പോൾ ഇതിന്റെ പൂമൊട്ട് ഉണങ്ങി ഗ്രാമ്പൂ എന്ന പേരിൽ വിറ്റുവരുന്നു. പയഞാവൽ, തോൽഞാവൽ എന്നും പേരുകളുണ്ട്.

Hemispheric Rose-Apple • Kannada: ಬನ ನೇರಳೆ bana nerale, ಕಾಡು ಪನ್ನೇರಳೆ kaadu pannerale, ಮಕ್ಕಿ ನೇರಳೆ makki nerale • Konkani: रेडी जांभूळ Redi jambul • Malayalam: തോൽഞാവൽ teal-naval, വെള്ളഞാറ vellanara, വെൺഞാറ ven-nara • Marathi: गोलजांब goljamb • Tamil: வெள்ளைநாவல் vellai-naval, வெண்ணாவல் vennaval 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="225057" url="https://ml.wikipedia.org/wiki?curid=225057" title="ബ്ലാക്ക് ഡെത്ത്">
ബ്ലാക്ക് ഡെത്ത്

മനുഷ്യ ചരിത്രത്തിലെ ഏറ്റവും മാരക പാൻഡെമിക്കുകളിൽ ഒന്നായിരുന്നു 1348-നും 1350-നും ഇടയിൽ യൂറോപ്പിൽ മൂർദ്ധന്യത്തിലെത്തിയ പ്ലേഗ് ബാധയായ ബ്ലാക്ക് ഡെത്ത് (Black Death). ഏഴരക്കോടിക്കും 20 കോടിക്കും ഇടയിൽ മരണങ്ങൾ ഇതുമൂലമുണ്ടായിട്ടുണ്ട് എന്ന് കണക്കാക്കപ്പെടുന്നു. ഇതിനു മുൻപ് യൂറോപ്പിൽ വ്യാപകമായി പ്ലേഗ് ബാധയുണ്ടായത് 800 വർഷങ്ങൾക്കപ്പുറമായിരുന്നു.

ഈ പകർച്ചവ്യാധിയുടെ കാരണം എന്താണെന്നതിനെപ്പറ്റി പല ഊഹങ്ങളുണ്ടായിരുന്നെങ്കിലും ദക്ഷിണ യൂറോപ്പിൽ മരണമടഞ്ഞവരുടെ മൃതശരീരത്തിൽ നിന്നു ശേഖരിച്ച ഡി.എൻ.എ. സമീപകാലത്ത് പരിശോധിച്ചതിൽ നിന്നും ബ്യൂബോണിക് പ്ലേഗ് ഉണ്ടാക്കുന്ന യെർസീനിയ പെസ്റ്റിസ് എന്ന രോഗകാരിയാണ് ഇതിനു കാരണം എന്നാണ് മനസ്സിലാക്കാൻ സാധിച്ചത്. ഇരുപതാം നൂറ്റാണ്ടിൽ കണ്ടെത്തപ്പെട്ടിട്ടുള്ള പ്ലേഗ് രോഗകാരികളിൽ നിന്നും വളരെ വ്യത്യസ്തമായവയായിരുന്നു ബ്ലാക്ക് ഡെത്തിനു കാരണമായത്.

ഏഷ്യയിൽ (ചൈനയിലോ മദ്ധേഷ്യയിലോ) ആരംഭിച്ച അസുഖം 1348-ൽ യൂറോപ്പിലെത്തി. സിൽക്ക് റോഡുവഴിയാവണം 1346-ൽ ഈ അസുഖം ക്രിമിയയിൽ എത്തിയത്. ക്രിമിയയിൽ നിന്ന് രക്ഷപെട്ട ഇറ്റാലിയൻ കച്ചവടക്കാരിലൂടെയാവണം ഇത് യൂറോപ്പിലെത്തിയത്. വ്യാപാരക്കപ്പലുകളിലെ സഞ്ചാരികളായ കറുത്ത എലികളിൽ വസിക്കുന്ന പൗരസ്ത്യ എലിച്ചെ‌ള്ളുകൾ വഴിയാവണം ക്രിമിയയിൽ നിന്ന് മെഡിറ്ററേനിയൻ പ്രദേശത്തേയ്ക്ക് അസുഖം പടർന്നത്. യൂറോപ്പിലെ ജനസംഖ്യയുടെ 30–60 ശതമാനം ഈ അസുഖം മൂലം മരണപ്പെട്ടു എന്ന് കണക്കാക്കപ്പെടുന്നു. ആറു വർഷം കൊണ്ട് രണ്ടു മുതൽ മൂന്നു കോടി വരെ യൂറോപ്യന്മാർ ഈ അസുഖം മൂലം മരണമടഞ്ഞു. മൊത്തത്തിൽ ആ സമയത്തെ (പതിനാലാം നൂറ്റാണ്ട്) ലോക ജനസംഖ്യയായിരുന്ന 45 കോടി ഈ അസുഖം മൂലം 35 കോടിക്കും 37.5 കോടിക്കും ഇടയിലെത്തി. ഏറ്റവും കൂടുതൽ നാശനഷ്ടമുണ്ടായതെ പട്ടണപ്രദേശങ്ങളിലാണ്. ഇവിടങ്ങളിൽ ജനസംഖ്യയുടെ പകുതി മരണമടഞ്ഞുവെന്നാണ് കണക്ക്. 

ബ്ലാക്ക് ഡെത്തിന്റെ മതപരവും സാമൂഹികവും സാമ്പത്തികവുമായ പ്രത്യാഘാതങ്ങൾ അതിഭീമമായിരുന്നു. ഇത് യൂറോപ്പിന്റെ ചരിത്രത്തെത്തന്നെ മാറ്റിമറിച്ചു. ജനസംഖ്യ പഴയ നിലയിലെത്താൻ 150 വർഷങ്ങളെടുത്തു. പതിനെട്ടാം നൂറ്റാണ്ടുവരെ ഈ പ്ലേഗിന്റെ ആവർത്തനങ്ങൾ ചാക്രികമായി യൂറോപ്പിൽ വന്നുകൊണ്ടിരുന്നു. ഈ സമയത്ത് നൂറിൽ കൂടുതൽ പ്ലേഗ് പകർച്ചവ്യാധികൾ യൂറോപ്പിനെ ബാധിച്ചു. 1361 മുതൽ 1480 വരെയുള്ള കാലത്ത് രണ്ടു മുതൽ അഞ്ചു വർഷം വരെ ഇടവേളകളിൽ ഇംഗ്ലണ്ടിൽ പ്ലേഗ് ബാധയുണ്ടാകുമായിരുന്നു. 1370കളോടെ ഇംഗ്ലണ്ടിന്റെ ജനസംഖ്യ ഈ അസുഖം കാരണം 50% കണ്ട് കുറയുകയുണ്ടായി. ലണ്ടനിൽ 1665–66 കാലത്തുണ്ടായ പ്ലേഗ് ബാധ ഒരു ലക്ഷം ആൾക്കാരുടെ മരണത്തിനിടയാക്കി. ഇത് ലണ്ടനിലെ ജനസംഖ്യയുടെ 20% ആയിരുന്നു. 




</doc>
<doc id="225061" url="https://ml.wikipedia.org/wiki?curid=225061" title="കല്ലുഞാവൽ">
കല്ലുഞാവൽ

പശ്ചിമഘട്ടത്തിലെ തദ്ദേശവാസിയായ ഒരു നിത്യഹരിതവൃക്ഷമാണ് കല്ലുഞാവൽ. . പൊരിയൻ, കൽമോനി എന്നീ പേരുകളുമുണ്ട്. Sea Apple എന്നും അറിയപ്പെടുന്നു.15 മീറ്റർ വരെ ഉയരം വയ്ക്കും. 1000 മീറ്ററിലധികം ഉയരമുള്ള മലകളിലെ നനവാർന്ന നിത്യഹരിതവനങ്ങളിലും മിതോഷ്ണമേഖലാവനങ്ങളിലും ചതുപ്പുകളിലും വളരും. തവിട്ടുനിറമുള്ള തൊലി ചെറിയതകിടുകളായി പൊഴിഞ്ഞുപോകും. പൂവിന് ഇളംചുവപ്പുകലർന്ന വെള്ളനിറമാണ്. കുരങ്ങന്മാർക്കും വവ്വാലുകൾക്കും പ്രിയമുള്ള പഴങ്ങൾ. വിത്തുവിതരണം ചെയ്യുന്നതും അവർ തന്നെ. പലമരവുമായി ഈ മരം മാറിപ്പോകാറുണ്ട് . സിംഗപ്പൂരിൽ എല്ലായിടത്തും പാതയോരങ്ങളിൽ ഈ മരം വച്ചുപിടിപ്പിച്ചിട്ടുണ്ട്.



</doc>
<doc id="225070" url="https://ml.wikipedia.org/wiki?curid=225070" title="മൂന്നാമത് പ്ലേഗ് പാൻഡെമിക്">
മൂന്നാമത് പ്ലേഗ് പാൻഡെമിക്

1855-ൽ ചൈനയിലെ യൂനാൻ പ്രവിശ്യയിൽ ആരംഭിച്ച ഒരു പ്രധാന ബ്യൂബോണിക് പ്ലേഗ് പാൻഡെമിക് ആണ് മൂന്നാമത് പാൻഡെമിക് എന്ന പേരിൽ അറിയപ്പെടുന്നത്. ബ്യൂബോണിക് പ്ലേഗിന്റെ ഈ പകർച്ചവ്യാധി മനുഷ്യവാസമുള്ള എല്ലാ ഭൂഘണ്ഡങ്ങളിലേയ്ക്കും പടർന്നുപിടിച്ചു. ഇന്ത്യയിൽ മാത്രം ഒരു കോടി ആൾക്കാർ പ്ലേഗ് ബാധ മൂലം മരണമടഞ്ഞു എന്ന് കണക്കാക്കപ്പെടുന്നു. 1900-1909 കാലഘട്ടത്തിൽ അമേരിക്കൻ ഐക്യനാടുകളിൽ ആദ്യത്തെ പ്ലേഗ് ബാധയുണ്ടായി 1959 വരെ ഇടയ്ക്കിടെ മനുഷ്യരെ ഈ പാൻഡെമിക്കിന്റെ ഭാഗമായി പ്ലേഗ് ബാധിക്കാറുണ്ടായിരുന്നു. ഇപ്പോൾ ഒരു വർഷം 200 എന്ന നിലയിലേയ്ക്ക് മരണസംഖ്യ ചുരുങ്ങിയിട്ടുണ്ട്. 

ഇതിനു മുൻപുള്ള രണ്ട് പ്രധാന പ്ലേഗുകളായ പ്ലേഗ് ഓഫ് ജസ്റ്റീനിയൻ, ബ്ലാക്ക് ഡെത്ത് എന്നിവയും ബ്യൂബോണിക് പ്ലേഗ് കാരണമാണുണ്ടായത്.

പത്തൊൻപതാം നൂറ്റാണ്ടിൽ പടർന്നുപിടിച്ച പ്ലേഗ് പ്രധാനമായും കപ്പലുകൾ വഴിയായിരുന്നു പടർന്നിരുന്നത്. ഇത് പ്രധാനമായും ബ്യൂബോണിക് പ്ലേഗ് ആയിരുന്നു. രണ്ടാമത്തെ വിഭാഗം പ്രധാനമായും മനുഷ്യരിൽ നിന്ന് മനുഷ്യരിലേയ്ക്ക് പടരുന്നതും കൂടുതൽ മാരകവുമായിരുന്നുവത്രേ. ഇത് ഏഷ്യയിൽ മാത്രമായി (മഞ്ചൂറിയ, മംഗോളിയ എന്നിവിടങ്ങൾ) ഒതുങ്ങിനിന്നു എന്നാണ് വിശ്വസിക്കപ്പെടുന്നത്.

മദ്ധ്യ ഏഷ്യയിലെ എലിവർഗ്ഗത്തിൽ പെട്ട തുരന്നു ജീവിക്കുന്ന ജീവികളിൽ ബ്യൂബോണിക് പ്ലേഗ് നൂറ്റാണ്ടുകളായി നിലവിലുണ്ടായിരുന്നു. ഇത് ഇടയ്ക്കിടെ മനുഷ്യരിലേയ്ക്ക് പടർന്ന് അസുഖമുണ്ടാക്കുമായിരുന്നു. ലോക വ്യാപാരത്തിലെ വർദ്ധനയാണത്രേ ഈ അസുഖം ലോകമാസകലം പടരാനുണ്ടായ കാരണം.

1850 കളിൽ ചൈനയിലെ യൂനാൻ പ്രവിശ്യയിലാണ് പ്ലേഗ് ആരംഭിച്ചത്. ഈ പകർച്ചവ്യാധി പ്രവിശ്യയ്ക്കുള്ളിൽ ഒതുങ്ങി നിൽക്കുമായിരുന്നുവെങ്കിലും ഒരു മുസ്ലീം കലാപത്തെത്തുടർന്ന് ഇത് പുറത്തേയ്ക്ക് പടരുകയായിരുന്നുവത്രേ. പ്രാദേശിക ഗോത്രവർഗ്ഗക്കാർ കലാപത്തെത്തുടർന്ന് നാടുവിട്ടു. മൃഗങ്ങളെ വളർത്തുന്ന രീതിയും മാറി. ഇത് രോഗബാധിതരായ മൃഗങ്ങളുമായി മനുഷ്യർക്ക് ബന്ധമുണ്ടാകാനുള്ള സാദ്ധ്യത വർദ്ധിപ്പിച്ചു. കലാപം കാരണം അഭയാർത്ഥികൾ തെക്കോട്ട് നീങ്ങുകയുമുണ്ടായി. ഇത് ചൈനയിലെ ഉയർന്ന ജനസംഖ്യയുള്ള പ്രവിശ്യകളിലേയ്ക്ക് അസുഖം പടരാനിടയാക്കി. കാന്റൺ പട്ടണത്തിൽ 1894 മാർച്ച് മുതൽ ഏതാനം ആഴ്ച്ച കൊണ്ട് 60,000 ആൾക്കാർ മരണപ്പെട്ടു. ഹോങ്ക് കോങിലേയ്ക്ക് അസുഖം പടർന്നു. രണ്ടുമാസത്തിനുള്ളിൽ 100,000 ആൾക്കാർ മരിക്കുകയുണ്ടായി. ഹോങ്ക് കോങിൽ 1929 വരെ ഈ അസുഖം നിലവിലുണ്ടായിരുന്നു.

പ്ലേഗ് 1896-ൽ ബ്രിട്ടീഷ് ഇന്ത്യയിൽ എത്തി. അടുത്ത മുപ്പത് വർഷം കൊണ്ട് രാജ്യത്തെ ഒരുകോടി ഇരുപത്തഞ്ച് ലക്ഷം ആൾക്കാർ ഈ അസുഖം മൂലം മരണമടഞ്ഞു. ഏകദേശം എല്ലാ കേസുകളും ബ്യൂബോണിൽ പ്ലേഗ് ബാധയായിരുന്നു. വളരെക്കുറച്ചു കേസുകളേ കൂടുതൽ മാരകമായ ന്യൂമോണിക് പ്ലേഗ് എന്ന അവസ്ഥയിലേയ്ക്ക് മാറിയിരുന്നുള്ളൂ. ബോംബെ പോലുള്ള തുറമുഖനഗരങ്ങളിലാണ് ആദ്യം പ്ലേഗ് കാണപ്പെട്ടതെങ്കിലും പിന്നീട് പൂനെ, കൽക്കട്ട, കറാച്ചി എന്നിവിടങ്ങളിലേയ്ക്കും പടർന്നുപിടിച്ചു. 1899-ഓടെ ഗ്രാമപ്രദേശങ്ങളിലേയ്ക്കും രോഗം പടർന്നുപിടിച്ചു. പശ്ചിമ ഇന്ത്യയിലും ഉത്തരേന്ത്യയിലുമായിരുന്നു കൂടുതൽ മരണങ്ങളുണ്ടായത്.

ക്വാറണ്ടൈൻ, ഒറ്റപ്പെട്ട ക്യാമ്പുകൾ എന്നിവയായിരുന്നു കൊളോണിയൽ സർക്കാരിന്റെ പ്രധാന പ്രതിരോധനടപടികൾ. ബ്രിട്ടീഷ് സൈന്യമായിരുന്നു തീരപ്രദേശങ്ങളിൽ ക്വാറണ്ടൈൻ നടപ്പാക്കിയിരുന്നത്. ഈ നടപടികൾ അടിച്ചമർത്തലായാണ് ഇന്ത്യക്കാർ കണ്ടത്. 1898–1899-ഓടെ സർക്കാർ നടപടികളിൽ കാതലായ മാറ്റം വന്നു. ബലമുപയോഗിച്ച് പ്ലേഗ് പരക്കുന്നതു തടയുന്നത് ഫലപ്രദമാവില്ല എന്ന് ആ സമയത്തോടെ സർക്കാരിന് ബോദ്ധ്യമായി. കഠിനമായ നടപടികളെടുത്തുവെങ്കിലും ഈ സമയം കൊണ്ട് അസുഖം ഗ്രാമപ്രദേശങ്ങളിലേയ്ക്കും ഉൾനാടുകളിലേയ്ക്കും പടർന്നിരുന്നു. പ്രതിരോധക്കുത്തിവയ്പ്പുകൾ നടത്താൻ ഈ സമയത്തോടെ ബ്രിട്ടീഷ് ആരോഗ്യ വകുപ്പുദ്യോഗസ്ഥർ തീരുമാനമെടുത്തിരുന്നു. വാൾഡ്മാർ ഹാഫ്കൈൻ പ്ലേഗ് വാക്സിനായിരുന്നു ഇതിനുപയോഗിച്ചത്. കുത്തിവയ്പ്പ് നിർബന്ധമല്ല എന്ന് സർക്കാർ വ്യക്തമാക്കിയിരുന്നു. നാട്ടുവൈദ്യന്മാരെയും പ്രതിരോധപരിപാടികളിൽ ഉൾപ്പെടുത്തുവാനും സർക്കാർ തീരുമാനിച്ചു.

പൂനെയിലെ ദേശീയവാദികൾക്ക് സർക്കാർ നയത്തെ എതിർക്കാനുള്ള അവസരമാണ് ഗവണ്മെന്റിന്റെ അടിച്ചമർത്തലിലൂടെ ലഭിച്ചത്. 1897 ജൂൺ 22-ന് ചപേക്കർ സഹോദരന്മാർ ഡബ്ല്യൂ. സി. റാൻഡ് എന്ന സിവിൽ സർവീസ് ഉദ്യോഗസ്ഥനെയും അദ്ദേഹത്തിന്റെ സൈനിക സഹായിയെയും വെടിവച്ചുകൊന്നു. റാൻഡ് പ്രത്യേക പ്ലേഗ് കമ്മിറ്റി ചെയർമാനായി ജോലി ചെയ്യുകയായിരുന്നു. പ്ലേഗ് പാൻഡെമിക് സമയത്ത് ലോകത്ത് ഉദ്യോഗസ്ഥർക്കെതിരേ നടന്ന ഏറ്റവും കഠിനമായ പ്രവൃത്തിയാണത്രേ ഇത്. ദേശീയവാദികളായ മാദ്ധ്യമങ്ങളും ജനങ്ങളെ ഇളക്കിവിടാൻ ശ്രമിക്കുന്നു എന്നായിരുന്നു സർക്കാരിന്റെ കണ്ടെത്തൽ. ബാല ഗംഗാധര തിലകനെ കേസരി പത്രത്തിന്റെ എഡിറ്റർ എന്ന നിലയിൽ എഴുതിയ ലേഖനങ്ങളുടെ പേരിൽ രാജ്യദ്രോഹക്കുറ്റമാരോപിച്ച് പതിനെട്ട് മാസം കഠിനതടവിന് ശിക്ഷിക്കുകയുണ്ടായി.


</doc>
<doc id="225071" url="https://ml.wikipedia.org/wiki?curid=225071" title="കാമിലോ ഹൊസെ ഥേലാ">
കാമിലോ ഹൊസെ ഥേലാ

കാമിലോ ഹൊസെ സേലാ സ്പാനിഷ് സാഹിത്യകാരനായിരുന്നു. 1989-ലെ സാഹിത്യത്തിനുള്ള നോബൽസമ്മാനജേതാവായ ഇദ്ദേഹം നോവലിസ്റ്റ്, കവി, ചെറുകഥാകൃത്ത്, നാടകകൃത്ത് എന്നീ നിലകളിൽ പ്രസിദ്ധനായി. 1916 മേയ് 11-ന് കൊറുന്ന പ്രവിശ്യയിലെ ഇറിയ ഫ്ലാവിയയിൽ ജനിച്ചു.
മാഡ്രിഡ് സർവകലാശാലയിൽ നിയമപഠനം നടത്തി. സ്പാനിഷ് ആഭ്യന്തരയുദ്ധകാലത്ത് (1936-39) ഫ്രാങ്കോയുടെ സൈന്യത്തിൽ സേവനമനുഷ്ഠിച്ചു. യുദ്ധത്തിൽ മുറിവേറ്റ ഥേലായുടെ യുദ്ധാനുഭവങ്ങൾ പിൽക്കാലത്ത് ഇദ്ദേഹത്തിന്റെ കൃതികളിൽ ആവിഷ്കാരം നേടി. യുദ്ധാനന്തരം പഠനം തുടർന്ന് 27-ആം വയസ്സിൽ ബിരുദമെടുത്തു. 1944-ൽ "മറിയ ദെൽ റൊസേറിയോ കോൻദെ പിഥാവിയയെ" വിവാഹം കഴിച്ചു. 1989 വരെ ഈ ബന്ധം നിലനിന്നു. 1991-ൽ ഇദ്ദേഹം തന്നെക്കാൾ 40 വയസ്സുകുറഞ്ഞ "മറിന കാസ്തനോയെ" വിവാഹം ചെയ്തു.

യാഥാതഥ്യ (realism)ത്തിന്റെയും ഫലിതത്തിന്റെയും അംശങ്ങൾ ഉൾ ച്ചേർന്നതാണ് ഥേലായുടെ കഥാപ്രപഞ്ചം. അസ്തിത്വവാദത്തിന്റെ അനുരണനവും അങ്ങിങ്ങുണ്ട്. നിരവധി വ്യക്തിത്വങ്ങളുടെ സങ്കരങ്ങളെന്നു വിശേഷിപ്പിക്കാവുന്നവയാണ് കഥാപാത്രങ്ങൾ മിക്കവയും. ഥേലായുടെ ആദ്യ നോവലായ "ലാ ഫാമിലിയ ദെ പാസ്ക്വൽ ദുവാർത്" (The Family of Pascal Duarte ) 1942-ൽ പ്രസിദ്ധീകരിച്ചു. സ്പാനിഷ് ആഭ്യന്തരയുദ്ധത്തെത്തുടർന്നു രചിച്ച ഈ നോവലിലെ വിഭ്രാമകമായ ഉള്ളടക്കംകാരണം ഇത് അർജന്റീനയിലാണ് ആദ്യം പ്രസിദ്ധീകരിച്ചത്. സ്പെയിനിൽ ആദ്യം നിരോധിക്കപ്പെട്ട ഈ ഗ്രന്ഥം 1946-ൽ അവിടെയും പ്രസിദ്ധീകരിക്കപ്പെട്ടു. ദുരിതത്തിനും അക്രമത്തിനും മുൻതൂക്കം നൽകുന്ന "ട്രെമൻദിസ്മൊ" എന്ന കഥാശൈലിയാണ് ഈ നോവലിന്റെ രചനയിൽ ഥേലാ സ്വീകരിച്ചിരിക്കുന്നത്. ആഭ്യന്തരയുദ്ധത്തിനുശേഷമുള്ള മാഡ്രിഡ് ജീവിതത്തിലെ മൂന്നുദിവസത്തിന്റെ സൂക്ഷ്മ ചിത്രീകരണമാണ് 1951-ൽ പ്രസിദ്ധീകരിച്ച "ലാ കോൽമെന"(The Hive)യിലുള്ളത്. അഞ്ചുവർഷംകൊണ്ടു പൂർത്തിയാക്കിയ ഈ നോവലിൽ 360-ഓളം കഥാപാത്രങ്ങളുണ്ട്. സിനിമയിൽനിന്നു കടംകൊണ്ട "മൊന്താഷ്" സങ്കേതം നോവലിസ്റ്റ് ഇതിൽ പ്രയോഗിച്ചിട്ടുണ്ട്. യുദ്ധാനന്തരസമൂഹത്തിലെ അപചയവും കാപട്യവും ദാരിദ്ര്യവുമെല്ലാം ഇതിൽ തെളിഞ്ഞുകാണാം. 
എന്നിവ ഥേലായുടെ ഇതര പ്രധാന നോവലുകളാണ്.

കവി എന്ന നിലയിലുള്ള ഥേലായുടെ രചനകൾ 
എന്നീ സമാഹാരങ്ങളിൽ ഉൾ പ്പെടുത്തിയിരിക്കുന്നു. 
എന്നിവ ചെറുകഥാസമാഹാരങ്ങളുടെ കൂട്ടത്തിൽ മികച്ചുനില്ക്കുന്നു. 1965-66 കാലഘട്ടത്തിൽ 
ഏഴ് വാല്യങ്ങളിലായി പ്രസിദ്ധീകരിച്ചു. 
എന്നിവ ഥേലായുടെ നാടകപ്രതിഭയ്ക്കു നിദർശനങ്ങളാണ്.

എന്നിവ ഇദ്ദേഹത്തിന്റെ യാത്രാവിവരണ ഗ്രന്ഥങ്ങളാണ്. ഥേലായുടെ നിരീക്ഷണപാടവവും വർണനാവൈഭവവും യാത്രാവിവരണഗ്രന്ഥങ്ങളിൽ തെളിഞ്ഞു കാണാം. സ്പെയിനിന്റെ ആത്മചൈതന്യം തുളുമ്പുന്ന ഉൾനാടുകളിലും ലാറ്റിനമേരിക്കയിലും നടത്തിയ പര്യടനങ്ങൾ സമ്മാനിച്ച അനുഭവവിശേഷം ഒപ്പിയെടുക്കുന്ന ഈ വിവരണങ്ങൾ ഗ്രന്ഥകാരന്റെയും ആത്മചൈതന്യം തുളുമ്പുന്നവയാണ്. 
തുടങ്ങി നിരവധി ഉപന്യാസ സമാഹാരങ്ങളും ഥേലായുടെ സംഭാവനയായുണ്ട്. ഇദ്ദേഹത്തിന്റെ സമ്പൂർണ കൃതികൾ 
എന്ന പേരിൽ 25 വാല്യങ്ങളായി പ്രസിദ്ധീകരിച്ചു.

1955-ൽ ഥേലാ മജോർക്കയിൽ താമസമാക്കി. അടുത്തവർഷം പേപ്പലസ് ദെ സൊൻ ആർമദൻസ് എന്ന സാഹിത്യാനുകാലികത്തിന്റെ പ്രസിദ്ധീകരണം ആരംഭിച്ചു. 1979 വരെ ഈ പ്രസിദ്ധീകരണം നിലനിന്നു. ബഹുവാല്യങ്ങളിലുള്ള ഡിക്ഷനറിയോ സെക്രെതോയുടെ പ്രസിദ്ധീകരണവും ഇക്കാലത്തു (1968-72) നടക്കുകയുണ്ടായി. "വിലക്കപ്പെട്ട പദങ്ങളുടെയും പ്രയോഗങ്ങളുടെയും സഞ്ചയം" എന്നാണ് ഥേലാ ഇതിനെ വിശേഷിപ്പിച്ചത്. 1957-ൽ സ്പാനിഷ് അക്കാദമിയിൽ അംഗമായ ഇദ്ദേഹം 1977-78 കാലഘട്ടത്തിൽ ഭരണനിർമ്മാണസഭയിൽ സെനറ്ററായി സേവനമനുഷ്ഠിച്ചു. യൂണിവേഴ്സിറ്റി ഒഫ് പാൽമ ദെ മല്ലോർക്കയിൽ പ്രൊഫസറായും ഹിസ്പാനിക് സൊസൈറ്റി ഒഫ് അമേരിക്ക, സൊസൈറ്റി ഒഫ് സ്പാനിഷ് ആൻഡ് സ്പാനിഷ് അമേരിക്കൻ സ്റ്റഡീസ്, അമേരിക്കൻ അസോസിയേഷൻ ഒഫ് ടീച്ചേഴ്സ് ഒഫ് സ്പാനിഷ് ആൻഡ് പോർച്ചുഗീസ് തുടങ്ങിയ സംഘടനകളിൽ അംഗമായും ഇദ്ദേഹം പ്രവർത്തനം നടത്തിയിട്ടുണ്ട്. നോബൽ സമ്മാനത്തിനുപുറമേ പ്രെമിയോ ദെ ലാ ക്രിട്ടിക്കാ, പ്രെമിയോ നാഷനൽ ദെ ലിത്തറേത്തൂറ, പ്രെമിയോ പ്രിൻസിപ്പെ ദെ ഓസ്ത്രിയാസ്, സെർവാന്റസ് പ്രൈസ് (1995) തുടങ്ങിയ നിരവധി പുരസ്കാരങ്ങൾ ഇദ്ദേഹത്തിനു ലഭിച്ചു. 2002 ജനുവരി 17-ന് മാഡ്രിഡിൽ ഥേലാ അന്തരിച്ചു.


</doc>
<doc id="225075" url="https://ml.wikipedia.org/wiki?curid=225075" title="എം.എസ്. ഗോപാലകൃഷ്ണൻ">
എം.എസ്. ഗോപാലകൃഷ്ണൻ

ഭാരതത്തിലെ പ്രശസ്തനായ വയലിൻ വിദ്വാനായിരുന്നു മൈലാപ്പൂർ സുന്ദരയ്യർ ഗോപാലകൃഷ്ണൻ എന്ന എം.എസ് ഗോപാലകൃഷ്ണൻ(10 ജൂൺ 1931 – 3 ജനുവരി 2013). കർണ്ണാടക - ഹിന്ദുസ്ഥാനി ശൈലികളിൽ ഒരുപോലെ വൈദഗ്ദ്ധ്യം നേടിയ ആളായിരുന്നു അദ്ദേഹം. ലാൽഗുഡി ജയരാമൻ,​ ടി.എൻ. കൃഷ്ണൻ,​ എം.എസ്. ഗോപാലകൃഷ്ണൻ എന്നിവർ 'വയലിൻ ത്രയങ്ങൾ' എന്ന് അറിയപ്പെട്ടിരുന്നു. 
1931 ജൂൺ 10-ന് ചെന്നൈക്കടുത്ത് മൈലാപ്പൂരിൽ ജനനം. തിരുവനന്തപുരം രാജകൊട്ടാരത്തിലെ വയലിൻ വാദകനായിരുന്ന പറവൂർ പി. സുന്ദരയ്യരായിരുന്നു പിതാവ്. പ്രശസ്ത വയലിനിസ്റ്റ് എം.എസ്. അനന്തരാമൻ അദ്ദേഹത്തിന്റെ ജ്യേഷ്ഠനായിരുന്നു. എട്ടാം വയസ്സിൽ അച്ഛനോടൊപ്പമായിരുന്നു അരങ്ങേറ്റം. വയലിൻവാദ്യരംഗത്ത് നിരന്തരം പരീക്ഷണങ്ങൾക്ക് തയ്യാറായ ഗോപാലകൃഷ്ണന്റെ വയലിനിലെ പറവൂർശൈലി അദ്ദേഹത്തിന് സംഗീതലോകത്ത് ഏറെ ആരാധകരെ നേടിക്കൊടുത്തു.ഡി.വി. പലുസ്കർ, ഓംകാർനാഥ് ഠാകൂർ തുടങ്ങി നിരവധി പ്രഗല്ഭരുമായി പങ്കുചേർന്ന് ഗോപാലകൃഷ്ണൻ സംഗീതപരിപാടികൾ നടത്തിയിട്ടുണ്ട്.വിദേശത്തും അനേകം പരിപാടികൾ അദ്ദേഹം അവതരിപ്പിച്ചിട്ടുണ്ട്. 

മീനാക്ഷിയാണ് ഭാര്യ. വയലിൻ വാദകരായ എം. നർമദ, സുരേഷ്, ലത എന്നിവരാണ് മക്കൾ. 2012-ൽ പത്മഭൂഷൺ നേടിയ അദ്ദേഹം തൊട്ടടുത്ത വർഷം ജനുവരി 3-ന് തന്റെ 82-ആം വയസ്സിൽ വാർദ്ധക്യസഹജമായ അസുഖങ്ങളെത്തുടർന്ന് ചെന്നൈയിലെ ഒരു സ്വകാര്യ ആശുപത്രിയിൽ വച്ച് അന്തരിച്ചു.



</doc>
<doc id="225079" url="https://ml.wikipedia.org/wiki?curid=225079" title="ടി.എൻ. കൃഷ്ണൻ">
ടി.എൻ. കൃഷ്ണൻ

പ്രമുഖനായ വയലിൻ വിദ്വാനാണ് തൃപ്പൂണിത്തുറ നാരായണയ്യർ കൃഷ്ണൻ എന്ന പ്രൊഫ. ടി.എൻ. കൃഷ്ണൻ (ജനനം: 6 ഒക്ടോബർ 1928). ലാൽഗുഡി ജയരാമൻ,​ ടി.എൻ. കൃഷ്ണൻ,​ എം.എസ്. ഗോപാലകൃഷ്ണൻ എന്നിവർ 'വയലിൻ ത്രയങ്ങൾ' എന്ന് അറിയപ്പെട്ടിരുന്നു.

തൃപ്പൂണിത്തുറ ഭാഗവതർമഠത്തിൽ ഫിഡിൽ ഭാഗവതർ എന്നറിയപ്പെട്ടിരുന്ന എ.നാരായണ അയ്യരുടേയും അമ്മിണി അമ്മാളിന്റെയും മകനായി ജനിച്ചു. അച്ഛനിൽനിന്നാണ് സംഗീതംപഠിച്ചത്. മൂന്നാംവയസ്സുമുതൽ വയലിൻ പഠിച്ചുതുടങ്ങി. ഏഴാംവയസ്സിൽ പൂർണത്രയീശ ക്ഷേത്രത്തിൽ അരങ്ങേറ്റം കുറിച്ചു. എറണാകുളം ശ്രീ രുദ്രവിലാസം സ്‌കൂളിൽ ഏഴാംക്ലാസ്‌വരെ പഠിച്ചു. പിന്നീട് തിരുവനന്തപുരത്തേക്കു താമസം മാറി. മാലിയുടെ കച്ചേരിക്ക് വയലിൻ വായിക്കാനായി ചെന്നൈയിലേക്ക് പോയശേഷം പിന്നീട് തിരിച്ചുവന്നില്ല.

1938-39ൽ തൃശിനാപ്പിള്ളി റേഡിയോ സ്റ്റേഷനിൽ വയലിൻ വായിക്കാൻ തുടങ്ങിയ പ്രൊഫ. ടി.എൻ. കൃഷ്ണൻ ആകാശവാണി ദേശീയ ആർട്ടിസ്റ്റ്കൂടിയാണ്. രാജ്യത്തിനകത്തും പുറത്തുമായി എണ്ണമറ്റ കച്ചേരികളിൽ പങ്കെടുത്തുകഴിഞ്ഞു. റഷ്യൻ പര്യടനത്തിനിടെ നടത്തിയ 55 കച്ചേരികൾ ചരിത്രമായി. ഇതേവരെയായി 25000ലേറെ കച്ചേരികൾ അദ്ദേഹം നടത്തിയിട്ടുണ്ട്.

ചെമ്പൈ വൈദ്യനാഥ ഭാഗവതർ, അരിയക്കുടി രാമാനുജ അയ്യങ്കാർ, ശെമ്മാങ്കുടി ശ്രീനിവാസയ്യർ, മുസിരി സുബ്രഹ്മണ്യയ്യർ, മധുരൈ മണി അയ്യർ തുടങ്ങിയ പ്രമുഖർക്കെല്ലാം വയലിൻ വായിച്ചിട്ടുണ്ട്. കേന്ദ്ര സംഗീതനാടക അക്കാദമി വൈസ് ചെയർമാനായും പ്രവർത്തിച്ചു.

ചെന്നൈ മ്യൂസിക് അക്കാദമിയിൽ പ്രൊഫസറായി ചേർന്ന അദ്ദേഹം പ്രിൻസിപ്പലായിരിക്കവേയാണ് 1964ൽ അവിടെ നിന്ന് പിരിയുന്നത്. പിന്നീട് ഡൽഹി യൂണിവേഴ്സിറ്റിയിലെ മ്യൂസിക് വിഭാഗം ഡീനായി കുറെകാലം പ്രവർത്തിച്ചു.

പാലക്കാട് നെന്മാറ അയിരൂർ സ്വദേശിനിയായ കമലയാണ് ഭാര്യ. വിജി കൃഷ്ണൻ, ശ്രീറാം കൃഷ്ണൻ എന്നിവരാണ് മക്കൾ. ശ്രീറാം കൃഷ്ണൻ അറിയപ്പെടുന്ന വയലിനിസ്റ്റാണ്. പ്രൊഫ. ടി.എൻ. കൃഷ്ണന്റെ സഹോദരിയാണ് പ്രസിദ്ധ ഹിന്ദുസ്ഥാനി സംഗീതജ്ഞ ഡോ. എൻ. രാജം. പത്മഭൂഷൺ ബഹുമതി ഇവർക്കും ലഭിച്ചിട്ടുണ്ട്.




</doc>
<doc id="225084" url="https://ml.wikipedia.org/wiki?curid=225084" title="തുംഗാ നദി">
തുംഗാ നദി

കർണാടകത്തിലൂടെ ഒഴുകുന്ന ഒരു നദിയാണ് തുംഗ(). പശ്ചിമഘട്ടത്തിൽ വരാഹ പർവതത്തിലെ ഗംഗമൂല എന്ന സ്ഥാനത്തുനിന്നുമാണ് തുംഗാനദി ഉദ്ഭവിക്കുന്നത് . ഇവിടെനിന്നും 147കി. മീ ദൈർഘ്യത്തിൽ ഒഴുകി തുംഗാനദി ഷിമോഗക്ക് സമീപമുള്ള കൂഡ്ലിയിൽ വെച്ച് ഭദ്രാ നദിയുമായി സംയോജിക്കുന്നു. തുംഗയും ഭദ്രയും ചേർന്നുണ്ടാകുന്ന നദിയാണ് തുംഗഭദ്ര. കർണാടകത്തിലെ ചികമംഗ്ലൂർ, ഷിമോഗാ എന്നീ ജില്ലകളിലൂടെയാണ് ഈ നദി ഒഴുകുന്നത്. കിഴക്കോട്ടൊഴുകുന്ന തുംഗഭദ്രാ പിന്നീട് ആന്ധ്രാപ്രദേശിൽ വെച്ച് കൃഷ്ണയുമായി സംയോജിക്കുന്നു. 

പ്രസിദ്ധമായ ശൃംഗേരി മഠം ഈ നദിയുടെ തീരത്താണ് സ്ഥിതിചെയ്യുന്നത്. 


</doc>
<doc id="225097" url="https://ml.wikipedia.org/wiki?curid=225097" title="വിഷ്ണു ദിഗംബർ പലുസ്കർ">
വിഷ്ണു ദിഗംബർ പലുസ്കർ

ഉത്തരേന്ത്യയിൽ ഗന്ധർവ മഹാവിദ്യാലയത്തിന്റെ ശൃംഖല സ്ഥാപിച്ച് ദേശീയപ്രസ്ഥാനത്തിന്റെ ഭാഗമായി സംഗീതനവോത്ഥാനത്തിന് നേതൃത്വം നൽകിയ പ്രതിഭാശാലിയായിരുന്നു പണ്ഡിറ്റ് വിഷ്ണുദിഗംബർ പലുസ്കർ(18 ആഗസ്റ്റ് 1872 – 21 ആഗസ്റ്റ് 1931).

ഹിന്ദുസ്ഥാനി സംഗീതരംഗത്തെ ആധുനികതക്കുവേണ്ടി യത്നിച്ച വിഷ്ണു ദിഗംബർ പലുസ്കർ, 1939ൽ സ്ഥാപിച്ച അഖില ഭാരതീയ ഗന്ധർവ മഹാവിദ്യാലയ ഒരു മാതൃകയായി തന്നെ സംഗീത വിദ്യാഭ്യാസ സ്ഥാപങ്ങളെ നിർണ്ണയിക്കുകയുണ്ടായി.


</doc>
<doc id="225111" url="https://ml.wikipedia.org/wiki?curid=225111" title="പി.കെ. നന്ദകുമാർ">
പി.കെ. നന്ദകുമാർ

കേരളീയനായ ചിത്രകാരനും കലാ ചരിത്രകാരനുമാണ് പി.കെ. നന്ദകുമാർ. പൂനെ കേന്ദ്രീകരിച്ച് പ്രവർത്തിക്കുന്നു.
കോഴിക്കോട് സ്വദേശിയാണ്. മഹീന്ദ്ര യുണൈറ്റഡ് വേൾഡ് കോളേജിൽ കലാ ചരിത്ര വിഭാഗം അദ്ധ്യാപകനാണ്.
കൊച്ചി-മുസിരിസ് ബിനാലെയിൽ 'വിത' എന്ന ഇൻസ്റ്റളേഷൻ അവതരിപ്പിച്ചിരുന്നു. മട്ടാഞ്ചേരി ഡച്ച് കൊട്ടാരത്തിനടുത്തെ പഴയന്നൂർ ദേവി ക്ഷേത്ര പരിസരത്താണിത്.



</doc>
<doc id="225113" url="https://ml.wikipedia.org/wiki?curid=225113" title="2013-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2013-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="225115" url="https://ml.wikipedia.org/wiki?curid=225115" title="രംഭ (വിവക്ഷകൾ)">
രംഭ (വിവക്ഷകൾ)

രംഭ എന്ന പേരിൽ താഴെപ്പറയുന്നവ(ർ) അറിയപ്പെടുന്നു:



</doc>
<doc id="225120" url="https://ml.wikipedia.org/wiki?curid=225120" title="ബ്ലാക്ക് (2005 ചലച്ചിത്രം)">
ബ്ലാക്ക് (2005 ചലച്ചിത്രം)

ഹിന്ദിയിലും ഭാരതീയ ആംഗലേയ ഭാഷകളിലുമായി 2005-ൽ സൻജയ് ലീല ബൻസാലി സംവിധാനം ചെയ്ത ചലച്ചിത്രമാണ് ബ്ലാക്ക്. അന്ധയും ബധിരയുമായ ഒരു പെൺകുട്ടിയുടേയും അൾഷിമേഴ്സ് ബാധിച്ച അവളുടെ അധ്യാപകന്റെയും ഇടയിലുള്ള ബന്ധത്തിന്റെ കഥ പറയുന്ന ചലച്ചിത്രമാണിത്. ഹെലൻ കെല്ലറുടെ ജീവിതത്തിൽ നിന്നും പ്രചോദനം ഉൾക്കൊണ്ടാണ് ഈ ചിത്രം ഒരുക്കിയത്. ഇന്ത്യൻ അന്താരാഷ്ട്ര ചലച്ചിത്ര മേളയിലും കാസബ്ലാങ്ക ചലച്ചിത്ര മേളയിലും ചിത്രം പ്രദർശിപ്പിച്ചു. മികച്ച ഹിന്ദി ചലച്ചിത്രത്തിനുള്ള ദേശീയപുരസ്കാരവും ഫിലിംഫെയർ പുരസ്കാരവും ബ്ലാക്ക് നേടി. ടൈം വാരിക പുറത്തിറക്കിയ 2005-ൽ ലോകത്തിറങ്ങിയ മികച്ച പത്തു ചലച്ചിത്രങ്ങളുടെ പട്ടികയിൽ ബ്ലാക്ക് അഞ്ചാമതെത്തി.


</doc>
<doc id="225159" url="https://ml.wikipedia.org/wiki?curid=225159" title="യൂജിൻ അയനെസ്കൊ">
യൂജിൻ അയനെസ്കൊ

യൂജിൻ അയനെസ്കൊ റുമാനിയൻ നാടകകൃത്തായിരുന്നു. 1909 നവംബർ 26-ന് റുമാനിയയിലെ സ്ലാറ്റിനായിൽ ജനിച്ചു.

പിതാവ് റുമാനിയക്കാരനും മാതാവ് ഫ്രഞ്ച് വനിതയുമായിരുന്നു. ഫ്രാൻസിൽ വിദ്യാഭ്യാസം നേടിയ അയനെസ്കൊ അധികകാലവും അവിടെത്തന്നെയാണ് ജീവിതം ചെലവഴിച്ചത്. 1925 മുതൽ 38 വരെ റുമാനിയയിൽ താമസിച്ചിരുന്നു. ആദ്യകാലത്ത് റുമാനിയൻ കവിതകളും നിരൂപണങ്ങളും രചിച്ചിരുന്ന അയനെസ്കൊ 1948-നു ശേഷമാണ് നാടകരചനയിലേക്ക് തിരിഞ്ഞത്.

അസംബന്ധ നാടകവേദിയിലേക്ക് ആകർഷിക്കപ്പെട്ട അയനെസ്കൊ 1950-ൽ ഹാസ്യപ്രധാനമായ "ദ് ബാൾഡ് പ്രിമഡോണ" എന്ന നാടകം പ്രസിദ്ധീകരിച്ചു. ഫ്രാൻസിലെ ബുക്കാറസ്റ്റ് സർവകലാശാലയിൽ നിന്ന് ഡോക്ടറേറ്റ് ബിരുദം നേടിയ അയനെസ്കൊ അവിടെത്തന്നെ താമസമുറപ്പിച്ചു. തുടർന്ന് അനേകം നാടകങ്ങൾ രചിച്ച് ജനശ്രദ്ധ ആകർഷിച്ചു. 1960-ൽ പ്രസിദ്ധീകരിച്ച "റിനോസറസ്" എന്ന നാടകം ഇദ്ദേഹത്തെ കൂടുതൽ പ്രശസ്തനാക്കി. "ദ് കില്ലർ" എന്ന നാടകത്തിൽ മരണത്തെ ഒരു തരംതാണ കോമാളിയായി അവതരിപ്പിച്ചിരിക്കുന്നു.

എന്നിവയും ഇദ്ദേഹത്തിന്റെ ശ്രദ്ധേയമായ നാടകങ്ങളാണ്. 1954-ൽ പ്രസിദ്ധീകരിച്ച അമേദെ അസംബന്ധനാടകങ്ങളിലെ ഒരു മികച്ച രചനയായി കരുതപ്പെടുന്നു. വീട്ടിനകത്തു കിടന്നു വളരുന്ന ശവശരീരത്തെ തെരുവിലേക്കു വലിച്ചിഴച്ചു കൊണ്ടുപോകുന്ന ഒരു കാല്പനിക സാഹിത്യകാരനെയാണ് ഈ നാടകത്തിൽ ഹാസ്യാത്മകമായി അവതരിപ്പിക്കുന്നത്. പിൽക്കാലത്തു രചിച്ച നാടകങ്ങളിൽ 
എന്നിവ പ്രധാന്യമർഹിക്കുന്നവയാണ്. നാടകങ്ങൾക്കു പുറമേ അനേകം ഉപന്യാസങ്ങളും അയനെസ്കൊ രചിക്കുകയുണ്ടായി. 
എന്നൊരു നോവലും പ്രസിദ്ധീകരിച്ചു. 1994 മാർച്ച് 28-ന് പാരിസിൽ അയനെസ്കൊ അന്തരിച്ചു.



</doc>
<doc id="225163" url="https://ml.wikipedia.org/wiki?curid=225163" title="അയൂബ് ഖാൻ മുഹമ്മദ്">
അയൂബ് ഖാൻ മുഹമ്മദ്

പാകിസ്താനിലെ മുൻ പ്രസിഡന്റായിരുന്നു അയൂബ് ഖാൻ. വടക്കുപടിഞ്ഞാറൻ അതിർത്തി പ്രവിശ്യയിലെ ഹസാറാ ജില്ലയിൽ റിഹാനാ ഗ്രാമത്തിൽ 1907 മേയ് 14-ന് സൈനികോദ്യോഗസ്ഥനായിരുന്ന മീർദാദ്ഖാന്റെ പുത്രനായി ജനിച്ചു. 

അലിഗഢ് മുസ്ലിം സർവ്വകലാശാലയിൽ പഠനം നടത്തിയ ശേഷം സൈന്യത്തിൽ ചേർന്നു. തുടർന്ന് സാൻഡേഴ്സ്റ്റിലെ ബ്രിട്ടീഷ് റോയൽ മിലിറ്ററി അക്കാദമിയിൽനിന്ന് സൈനികവിദ്യാഭ്യാസം നേടുകയും 14-ആം പഞ്ചാബ് റെജിമെന്റിൽ ചേർന്നു സൈനികസേവനം ആരംഭിക്കുകയും ചെയ്തു. രണ്ടാം ലോകയുദ്ധകാലത്ത് ബർമാ മുന്നണിയിലെ ഒരു സേനാവിഭാഗത്തിന്റെ അധിപനും പിന്നീട് സർവീസസ് സെലക്ഷൻ ബോർഡിന്റെ അധ്യക്ഷനുമായി സേവനം അനുഷ്ഠിച്ചു.

1947-ൽ പാകിസ്താൻ രൂപവത്കരിക്കപ്പെട്ട ശേഷം വസീറിസ്താനിലുണ്ടായ കലാപങ്ങളെ അടിച്ചമർത്തുന്നതിൽ നിർണായകമായ പങ്ക് അയൂബ് ഖാൻ വഹിച്ചു. പ്രശസ്ത സേവനങ്ങളെ പുരസ്കരിച്ച് ഇദ്ദേഹം മേജർ ജനറലായി ഉയർത്തപ്പെട്ടു. പാകിസ്താനിലെ ആദ്യത്തെ സർവസൈന്യാധിപൻ ആയതിനുശേഷം (1951) അവിടത്തെ സൈനികസംവിധാനം പുനഃസംഘടിപ്പിക്കുന്നതിൽ അയൂബ് മുൻകൈയെടുത്തു.

പ്രസിഡന്റ് ഇസ്കന്ദർ മിഴ്സ 1958 ഒക്ടോബർ 7-ന് പാക് ഭരണഘടന റദ്ദാക്കിയപ്പോൾ അയൂബ് ഖാൻ സൈനികത്തലവനും സൈനിക ഭരണാധികാരി (Martial Law Administration) യും ആയി. 1958 ഒക്ടോബർ 27-ന് പാകിസ്താൻ പ്രസിഡന്റ് സ്ഥാനവും ഇദ്ദേഹം കൈയേറ്റു. അടിസ്ഥാന ജനാധിപത്യത്തിൽ അധിഷ്ഠിതമായ ചില ഭരണപരിഷ്കാരങ്ങൾ ഇദ്ദേഹം നടപ്പിലാക്കി. 1965-ൽ അയൂബ് ഖാൻ വീണ്ടും പ്രസിഡന്റായി തെരഞ്ഞെടുക്കപ്പെട്ടു. ഇക്കാലത്തായിരുന്നു ഇന്ത്യ-പാക് സംഘർഷം വർധിച്ചതും അതൊരു യുദ്ധത്തിൽ എത്തിച്ചേർന്നതും. ഏതാനും ദിവസങ്ങൾ നീണ്ടുനിന്ന ഈ യുദ്ധം താഷ്ക്കെന്റ് കരാറോടെ അവസാനിച്ചു. കമ്യൂണിസ്റ്റ് ചൈന-പാകിസ്താൻ അതിർത്തിനിർണയം സമാധാനപരമായി നടന്നത് അയൂബിന്റെ ശ്രമഫലമായിട്ടായിരുന്നു. പഷ്തൂണിസ്താൻ വാദവും പൂർവപാകിസ്താന്റെ (ബാംഗ്ലാദേശ്) സ്വയംഭരണവാദവും വിദ്യാർഥി പ്രക്ഷോഭങ്ങളും രാഷ്ട്രീയക്കുഴപ്പങ്ങളും കാരണം 1969 മാർച്ച് 26-ന് അയൂബിന് പ്രസിഡന്റുസ്ഥാനം ഒഴിയേണ്ടി വന്നു. പകരം ജനറൽ യാഹ്യാ ഖാൻ അധികാരമേറ്റു. അയൂബ് ഖാൻ രചിച്ച "ഫ്രണ്ട്സ്, നോട്ട് മാസ്റ്റേഴ്സ്" എന്ന ആത്മകഥ(1967) പ്രസിദ്ധമാണ്. ഇദ്ദേഹം 1974 ഏപ്രിൽ 19 ന് അന്തരിച്ചു.


</doc>
<doc id="225166" url="https://ml.wikipedia.org/wiki?curid=225166" title="ഇനോർഗാനിക് രസതന്ത്രം">
ഇനോർഗാനിക് രസതന്ത്രം

കാർബൺ ഒഴികെയുള്ള മൂലകങ്ങൾ മാത്രം അടങ്ങിയിട്ടുള്ള വസ്തുക്കളെക്കുറിച്ചുള്ള പഠനമാണ് ഇനോർഗാനിക് രസതന്ത്രം രസതന്ത്രത്തിന്‌ മൂന്ന് പ്രധാന ശാഖകളിലൊന്നാണിത്.

പല ഇനോർഗാനിക് സംയുക്തങ്ങളും കാറ്റയോണുകളും ആനയോണുകളും അയോണിക ബന്ധനത്തിലേർപ്പെട്ടുണ്ടാകുന്ന അയോണിക യൌഗികങ്ങളാണ്.


</doc>
<doc id="225170" url="https://ml.wikipedia.org/wiki?curid=225170" title="അതുൽ ദോദിയ">
അതുൽ ദോദിയ

സമകാലീന ഇന്ത്യൻ ചിത്രകല - നവ മാധ്യമ രംഗങ്ങളിലെ ശ്രദ്ധേയമായ വ്യക്തിത്വമാണ് അതുൽ ദോദിയ (ജനനം:1959).
മുംബൈ സ്വദേശിയാണ്. ജെ.ജെ. സ്കൂൾ ഓഫ് ആർട്സിൽ പഠിച്ചു. പാരീസിലെ ഇകോൾ നാഷണൽ സുപ്പീരിയർ ദ ബീക്സ് ആർട്സിൽ ഫ്രഞ്ച് ഗവൺമെന്റ് സ്കോളർഷിപ്പോടെ അക്കാദമിക പരിശീലനം നേടി.

ചിത്രകാരിയായ അഞ്ജു ദോദിയയാണ് ഭാര്യ. മുംബൈ കേന്ദ്രീകരിച്ചാണ് ദോദിയയുടെ കലാപ്രവർത്തനം.

ഫോട്ടോഗ്രാഫുകൾ ഉപയോഗിച്ചുള്ള സൃഷ്ടിക്കാണ് കൊച്ചി മുസിരിസ് ബിനലെയിൽ രൂപംകൊടുത്തത്. 'സെലിബ്രേഷൻ ഇൻ ദ ലബോറട്ടറി' എന്ന ഫോട്ടോഗ്രാഫിക് ഇൻസ്റ്റലേഷനാണ്. ലോകത്തിന്റെ വിവിധ ഭാഗങ്ങളിൽ നിന്ന് പകർത്തിയതോ ശേഖരിച്ചതോ ആയ 231 ഫോട്ടോഗ്രാഫുകളാണ് ഇതിലുള്ളത്. ഇൻസ്റ്റലേഷൻ തുടങ്ങുന്നത് സച്ചിദാനന്ദന്റെ ഒരു കവിതയോടെയാണ്. ഈ ഇൻസ്റ്റളേഷനിൽ ബിനാലെ ക്യൂറേറ്റർ, ബോസ് കൃഷ്ണമാചാരിയും പാരിസ് വിശ്വനാഥനും ബിനാലെയെ എതിർക്കുന്നവരിൽ പ്രമുഖനായ കലാകാരനും ക്യൂറേറ്ററുമായ ജോണി എം.എൽ തുടങ്ങി എം.എഫ്. ഹുസൈന്റെയും ഗുരുവായൂർ റെയിൽവേ സ്റ്റേഷ‌ന്റെയും ചിത്രമുണ്ട്. ഉപേക്ഷിക്കപ്പെട്ട ഒരു ലബോറട്ടറിയിൽ, അതിന്റെ പൊളിഞ്ഞു തുടങ്ങിയ ചുമരുകളും സിമന്റ് അലമാരിയും ശൗചാലയവും ഉപയോഗപ്പെടുത്തിയാണ് ഈ ഡോക്യുമെന്റേഷൻ ഒരുക്കിയിരിക്കുന്നത് .



</doc>
<doc id="225181" url="https://ml.wikipedia.org/wiki?curid=225181" title="അന്നയും റസൂലും">
അന്നയും റസൂലും

രാജീവ് രവി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് അന്നയും റസൂലും. ഫഹദ് ഫാസിലും ആൻഡ്രിയെ ജെർമിയയുമാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ചിത്രത്തിന്റെ ഛായാഗ്രഹണം നിർവഹിച്ച മധു നീലകണ്ഠന് മികച്ച ഛായാഗ്രാഹകനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു.



</doc>
<doc id="225183" url="https://ml.wikipedia.org/wiki?curid=225183" title="ചെറുഞാറ">
ചെറുഞാറ

തെക്കേ ഇന്ത്യയിൽ കണ്ടുവരുന്ന ഒരു നിത്യഹരിതകുറ്റിച്ചെടിയാണ് ചെറുഞാറ . വേര് അരച്ച് ആട്ടിൻപാലുമായി ചേർത്ത് ടോൺസിലിറ്റിസ്, മോണപഴുപ്പ് എന്നീ അസുഖങ്ങൾക്ക് ഉപയോഗിക്കാറുണ്ട്.

Sagarbatua koli (ഒറിയ)


</doc>
<doc id="225189" url="https://ml.wikipedia.org/wiki?curid=225189" title="ചെറുഞാവൽ">
ചെറുഞാവൽ

10 മീറ്റർ വരെ ഉയരം വയ്ക്കുന്ന, പശ്ചിമഘട്ടതദ്ദേശവാസിയായ ഒരു വൃക്ഷമാണ് ചെറുഞാവൽ. .ആവാസവ്യവസ്ഥയുടെ നാശത്താൽ വംശനാശഭീഷണി നേരിടുന്നു. അഗസ്ത്യമലയുടെ ഒരു ചെറിയ പ്രദേശത്തു മാത്രമേ കാണാറുള്ളൂ. Syzygium gambleanum എന്ന പേരിൽ നേരത്തെ ഇതിനെ പഠിച്ചപ്പോൾ വംശനാശം സംഭവിച്ച സസ്യമാണിത് എന്നാണു കരുതിയത്. 



</doc>
<doc id="225196" url="https://ml.wikipedia.org/wiki?curid=225196" title="ആലൻ അയ്ക്ബോൺ">
ആലൻ അയ്ക്ബോൺ

ആലൻ അയ്ക്ബോൺ ഇംഗ്ലീഷ് നാടകകൃത്തും നടനും സംവിധായകനുമാണ്. 1939 ഏപ്രിൽ 12-നു ലണ്ടനിൽ ജനിച്ചു. 

ഹെയ്ലിബറിയിലും ഹാർട്ഫഡ്ഷയറിലെ ഇമ്പീരിയൽ സർവീസ് കോളജിലുമായിരുന്നു വിദ്യാഭ്യാസം. ഡോനാൾഫ് വോൾഫിറ്റ്സ് കമ്പനിയിലെ നാടകസംവിധായകൻ, സ്റ്റോക്-ഓൺ-ട്രെന്റിലെ വിക്റ്റോറിയാ തിയെറ്ററിന്റെ സ്ഥാപകാംഗം എന്നീ നിലകളിൽ കുറേക്കാലം പ്രവർത്തിച്ചു. 1964 മുതൽ 70 വരെ ലീഡ്സിൽ ബി.ബി.സി.യുടെ റേഡിയോ നാടകനിർമാതാവായിരുന്നു. പിന്നീട് സ്കാർബറോ തിയെറ്റർ ട്രസ്റ്റിന്റെ കലാസംവിധായകനായി.

എന്നിവയാണ് അയ്ക്ബോണിന്റെ നാടകങ്ങളിൽ പ്രധാനം. തന്റെ സമകാലികരിൽ പലരെയുംപോലെ ഇദ്ദേഹവും അഭിനയത്തിലൂടെയാണ് നാടകകലയിൽ പരിശീലനം നേടിയത്. നർമബോധം, ഇതിവൃത്താവതരണത്തിലെ ചടുലത, സ്ഥലകാലൈക്യത്തെപ്പറ്റിയുള്ള മൗലികബോധം, കഥാപാത്രങ്ങളുടെ ക്രിയാനൈരന്തര്യം എന്നിവ ഇദ്ദേഹത്തിന്റെ നാടകങ്ങളുടെ സവിശേഷതകളാണ്.

പ്രേക്ഷകരെ ചിരിപ്പിക്കുകയാണ് അയ്ക്ബോണിന്റെ മുഖ്യഉദ്ദേശ്യം. ജീവിതത്തെക്കുറിച്ചുള്ള സമഗ്രമായ ദർശനമോ സന്ദേശമോ ഇല്ലെന്നുതന്നെ പറയാം. വിഭ്രമജനകമായ നാടകീയ സന്ദർഭങ്ങളെ വികസിപ്പിച്ചെടുക്കുന്ന പ്രഹസനങ്ങളാണു കൃതികളിൽ പലതും. ലണ്ടൻ നിവാസികൾ ബസുകളിലും കാറുകളിലും താമസമാക്കാൻ ഇടയാക്കുന്ന തരത്തിലുള്ള ഗതാഗതസ്തംഭനത്തെക്കുറിച്ചുള്ള ഹാസ്യഭാവനയാണു "സ്റ്റാൻഡിങ് റൂം ഒൺലി" എന്ന നാടകം. സുമുഖനായ ഒരു യുവാവു തന്റെ കാമുകിയുടെ വീടാണെന്നു തെറ്റിദ്ധരിച്ച് അവളുടെ ആദ്യകാമുകന്റെ വീട്ടിലേക്കു കയറിച്ചെല്ലുന്നതിനെത്തുടർന്നുണ്ടാകുന്ന ഹാസ്യോദ്ദീപകമായ രംഗങ്ങൾ "റിലേറ്റിവ്ലി സ്പീക്കിങ്" എന്ന നാടകത്തിൽ വിദഗ്ദ്ധമായി ചിത്രീകരിക്കുന്നു. "ഹൗ ദി അദർ ഹാഫ് ലിവ്സ്" എന്ന നാടകത്തിലാകട്ടെ, വ്യത്യസ്ത സ്വഭാവങ്ങളോടുകൂടിയ ഒരു ഉപരിമധ്യവർഗകുടുംബത്തെയും ഒരു അധോമധ്യവർഗകുടുംബത്തെയും ഒരേ സ്റ്റേജിൽ അവതരിപ്പിച്ച് അതിൽനിന്നു ഫലിതം സൃഷ്ടിക്കുകയാണ് ചെയ്യുന്നത്.

എന്നു രണ്ടു ടെലിവിഷൻ നാടകങ്ങൾകൂടി അയ്ക്ബോൺ രചിച്ചിട്ടുണ്ട്. ഇദ്ദേഹം സംവിധാനം ചെയ്ത നാടകങ്ങളിൽ പ്രധാനം 
തുടങ്ങിയ നാടകങ്ങളിലെ അഭിനയം ഇദ്ദേഹത്തിന്റെ പ്രശസ്തി വളരെയേറെ വർധിപ്പിച്ചു.



</doc>
<doc id="225202" url="https://ml.wikipedia.org/wiki?curid=225202" title="ജോർജ് ലോറൻസ്">
ജോർജ് ലോറൻസ്

ബ്രിട്ടീഷ് ഈസ്റ്റ് ഇന്ത്യ കമ്പനിക്കുവേണ്ടി ഇന്ത്യയിൽ ജോലിയെടുത്തിരുന്ന സൈനികനും ഭരണകർത്താവുമായിരുന്നു ജോർജ് ലോറൻസ് () എന്ന ജോർജ് സെയിന്റ് പാട്രിക് ലോറൻസ്. കമ്പനിക്കുവേണ്ടി ഒന്നാം ആംഗ്ലോ-അഫ്ഗാൻ യുദ്ധം, ആംഗ്ലോ-സിഖ് യുദ്ധങ്ങൾ എന്നിവയിൽ പങ്കെടുത്തിട്ടുണ്ട്. ഇരുയുദ്ധങ്ങളിലും തടവുകാരനായി പിടിക്കപ്പെട്ടിരുന്നു. 1840-കളുടെ ആരംഭത്തിൽ കാബൂളിലെ ബ്രിട്ടീഷ് നയതന്ത്രപ്രതിനിധിയായിരുന്ന വില്യം മക്നാട്ടന്റെ സൈനിക സെക്രട്ടറിയായിരുന്നു. ബ്രിട്ടീഷ് ഇന്ത്യയിലെ പ്രമുഖ ഭരണകർത്താക്കളായിരുന്ന ജോൺ ലോറൻസ്, ഹെൻറി ലോറൻസ് എന്നിവർ ജോർജിന്റെ ഇളയ സഹോദരന്മാരാണ്. ഹെൻറി പഞ്ചാബിന്റെ റെസിഡന്റായിരുന്ന അവസരത്തിൽ അദ്ദേഹത്തിന്റെ സഹായിയായി പെഷവാറിന്റെ ഭരണകർത്താവായും ജോർജ് ജോലിയെടുത്തിരുന്നു. രണ്ടാം ആംഗ്ലോ-സിഖ് യുദ്ധസമയത്ത്, സിഖുകാരെ സഹായിച്ചിരുന്ന ദോസ്ത് മുഹമ്മദ് ഖാന്റെ സഹോദരനായിരുന്ന സുൽത്താൻ മുഹമ്മദ് ഖാനാണ് ജോർജിനെ തടവിലാക്കിയത്. പിന്നീടദ്ദേഹത്തെ ഷേർ സിങ് അട്ടാരിവാലക്ക് കൈമാറുകയുമായിരുന്നു. ഇക്കാലത്ത് സന്ധിവ്യവസ്ഥകളറിയിക്കാൻ ദൂതനായി ഷേർ സിങ്, ജോർജിനെയായിരുന്നു നിയോഗിച്ചിരുന്നത്.

ഇന്ത്യയിലെ തന്റെ 43 വർഷത്തെ ഔദ്യോഗികജീവിതത്തെപ്പറ്റി, റെമിനിസെൻസ് ഓഫ് 43 യേഴ്സ് ഇൻ ഇന്ത്യ () എന്ന ഒരു പുസ്തകം 1874-ൽ അദ്ദേഹം പുറത്തിറക്കിയിരുന്നു.



</doc>
<doc id="225209" url="https://ml.wikipedia.org/wiki?curid=225209" title="സമാന്തര പ്രപഞ്ചം (കല്പിതം)">
സമാന്തര പ്രപഞ്ചം (കല്പിതം)

സ്വയം ഉൾക്കൊള്ളുന്ന യാഥാർത്ഥ്യത്തിനോ പ്രപഞ്ചത്തിനോ കൂടെ നിലകൊള്ളുന്ന അനുമാനമാത്രമോ സാങ്കല്പികമോ ആയ മറ്റൊരു യാഥാർത്ഥ്യമോ പ്രപഞ്ചമോ ആണ് സമാന്തര പ്രപഞ്ചം അഥവാ പക്ഷാന്തരമായ യാഥാർത്ഥ്യം. ഒരുകൂട്ടം സമാന്തര പ്രപഞ്ചങ്ങളെ ബഹുപ്രപഞ്ചം എന്ന് പറയുന്നു.


</doc>
<doc id="225210" url="https://ml.wikipedia.org/wiki?curid=225210" title="പക്ഷാന്തരമായ പുരാവൃത്തം">
പക്ഷാന്തരമായ പുരാവൃത്തം

യഥാർത്ഥ ലോകത്തിന്റെ പുരാവൃത്തിയിൽ നിന്ന് വ്യതിചലിച്ച പുരാവൃത്തി പ്രദർശിപ്പിക്കുന്ന ലോകങ്ങളിൽ നടക്കുന്ന കഥകൾ പറയുന്ന കാല്പനികതയുടെ ഒരു തരമാണ് പക്ഷാന്തരമായ പുരാവൃത്തം.


</doc>
<doc id="225211" url="https://ml.wikipedia.org/wiki?curid=225211" title="നിയതിവാദം">
നിയതിവാദം

ആദ്ധ്യാത്മികമായ ഒരു തത്ത്വചിന്തയാണ് നിയതിവാദം. ഇതനുസരിച്ച് സംഭവിക്കുന്ന എല്ലാ കാര്യങ്ങൾക്കും ചില നിബന്ധനകൾ ഉണ്ട്. ഈ നിബന്ധനകൾ കൃത്യമായ് പാലിച്ചാൽ ആ കാര്യം തന്നെ സംഭവിക്കും.


</doc>
<doc id="225212" url="https://ml.wikipedia.org/wiki?curid=225212" title="നിതാന്തവാദം">
നിതാന്തവാദം

സമയത്തിനോടുള്ള ജീവതത്ത്വശാസ്‌ത്രപരമായ താത്വിക സമീപനമാണ് നിതാന്തവാദം. വർത്തമാനകാലം മാത്രമല്ല സമയത്തിന്റെ എല്ലാ സന്ദർഭങ്ങളും യാഥാർത്ഥ്യമാണ് എന്ന വീക്ഷണമാണ് നിതാന്തവാദം മുന്നോട്ടുവയ്ക്കുന്നത്.


</doc>
<doc id="225213" url="https://ml.wikipedia.org/wiki?curid=225213" title="വിധിവിശ്വാസം">
വിധിവിശ്വാസം

എല്ലാ ചെയ്തികളെയും സംഭവങ്ങളെയും വിധിയുടെ അധീനതയിൽ കൊണ്ടുവരാൻ ഊന്നൽ കൊടുക്കുന്ന ഒരു താത്വികമായ അനുശാസനമാണ് വിധിവിശ്വാസം.


</doc>
<doc id="225214" url="https://ml.wikipedia.org/wiki?curid=225214" title="പൂർവ്വ നിർദ്ദിഷ്ടം">
പൂർവ്വ നിർദ്ദിഷ്ടം

എല്ലാ ചെയ്തികളും സംഭവങ്ങളും ദൈവത്തിന്റെ ഇച്ഛാനുസരണം ആണ് എന്ന വൈദികശാസ്ത്രത്തിൽ അനുശാസനമാണ് പൂർവ്വ നിർദ്ദിഷ്ടം.


</doc>
<doc id="225217" url="https://ml.wikipedia.org/wiki?curid=225217" title="പണ്ഡിറ്റ് പന്നലാൽ ഘോഷ്">
പണ്ഡിറ്റ് പന്നലാൽ ഘോഷ്

പ്രശസ്ത ബാംസുരി (പുല്ലാങ്കുഴൽ) വാദകനായിരുന്നു അമൽജ്യോതി ഘോഷ് എന്ന പന്നലാൽ ഘോഷ് (31 ജൂലൈ 1911 – 20 ഏപ്രിൽ 1960). ബ്രിട്ടീഷ് ഇന്ത്യയിൽ പെട്ട കിഴക്കൻ ബംഗാളിലെ ബർസാലിൽ ആയിരുന്നു ജനനം. സിത്താർ വാദകനായിരുന്ന പിതാവ് അക്ഷോയ് കുമാർ ആയിരുന്നു സംഗീതത്തിന്റെ ബാലപാഠങ്ങൾ അഭ്യസിപ്പിച്ചത്. ഉസ്താദ് അല്ലാവുദ്ദീൻ ഖാന്റെ ശിക്ഷണവും അദ്ദേഹത്തിനു ലഭിച്ചു. ഹിന്ദുസ്ഥാനി സംഗീതത്തിൽ പുല്ലാങ്കുഴൽ വായനയ്ക്കു ഗണ്യമായ സ്ഥാനം നേടീക്കൊടുക്കുന്നതിൽ അദ്ദേഹം വലിയ പങ്കാണ് വഹിച്ചിട്ടുള്ളത്.



</doc>
<doc id="225221" url="https://ml.wikipedia.org/wiki?curid=225221" title="കെർ മെട്രിക്">
കെർ മെട്രിക്

ഉത്തേജിപ്പിക്കപ്പെടാത്ത, അച്ചുതണ്ടിന് ആനുരൂപ്യമായ ഒരു തമോദ്വാരത്തിന്റെ ചുറ്റുമുള്ള ശൂന്യമായ സ്ഥലകാലത്തിന്റെ ജ്യാമിതി കെർ മെട്രിക് ഒരു സംഭവത്തിന്റെ സങ്കല്പാംബരത്തെ (സ്ഥാനനിർണയപരമായ് ഒരു ഗോളം) ആസ്പദമാക്കി നിർവചിക്കുന്നു. 


</doc>
<doc id="225229" url="https://ml.wikipedia.org/wiki?curid=225229" title="സാധാരണ കാലം">
സാധാരണ കാലം

പാശ്ചാത്യ ക്രൈസ്തവ സഭയുടെ ആരാധനക്രമ വർഷത്തിലെ ഒരു കാലമാണ് സാധാരണ കാലം അഥവാ 'ആണ്ടുവട്ടം.ലത്തീനിൽ Tempus Per Annum (Time through the Year) എന്നത് മലയാളീകരിച്ചാണ് ആണ്ടുവട്ടം എന്ന് പറയുന്നത്. യേശുവിന്റെ ജ്ഞാനസ്നാനതിരുനാളിന് തൊട്ടടുത്ത ദിവസം മുതൽ വിഭൂതി ബുധന് തൊട്ടു മുൻപുള്ള ദിവസം വരെയും,പെന്തക്കോസ്താ തിരുനാളിന് തൊട്ടടുത്ത ദിവസം മുതൽ ആഗമനകാലം ഒന്നാം ഞായറിന് തൊട്ടുമുൻപുള്ള ദിവസം വരെയുമാണ് സാധാരണ കാലം. 

യേശുവിന്റെ ജ്ഞാനസ്നാന തിരുനാളിന് തൊട്ടടുത്ത ദിവസം മുതലാണ് ആണ്ടുവട്ടത്തിലെ ആദ്യ പാദം ആരംഭിക്കുന്നത്. സാധാരണ ഗതിയിൽ എപ്പിഫനി (പ്രത്യക്ഷീകരണ തിരുനാൾ) കഴിഞ്ഞു വരുന്ന ഞായറാഴ്ചയാണ് യേശുവിന്റെ ജ്ഞാനസ്നാനതിരുനാൾ ആഘോഷിക്കുന്നത്. തൊട്ടടുത്ത തിങ്കളാഴ്ച മുതൽ ആണ്ടുവട്ടത്തിലെ ആദ്യ പാദം ആരംഭിക്കും. അമേരിക്കയിലെ ചില കത്തോലിക്കാ രൂപതകളിൽ എപ്പിഫനി ആഘോഷിക്കുന്ന ഞായറാഴ്ച ജനുവരി 7ഓ 8 ഓ തീയതികളിൽ ആണെങ്കിൽ അതിനടുത്തു വരുന്ന തിങ്കളാഴ്ച (ജനുവരി 8 അല്ലെങ്കിൽ ജനുവരി 9) യേശുവിന്റെ ജ്ഞാനസ്നാനതിരുനാളായി ആഘോഷിക്കും. അങ്ങനെവരുമ്പോൾ ജനുവരി 9 നോ 10 നോ ആണ് ആണ്ടുവട്ടത്തിലെ ആദ്യ പാദം ആരംഭിക്കുന്നത്. രണ്ടു സാഹചര്യത്തിലും തുടർന്ന് വരുന്ന ഞായറാഴ്ച ആണ്ടുവട്ടത്തിലെ രണ്ടാം ഞായർ ആയിരിക്കും. തപസ്സ് കാലം ആരംഭിക്കുന്ന വിഭൂതി ബുധന് തൊട്ടു മുൻപുള്ള ദിവസമാണ് ആണ്ടുവട്ടം ആദ്യപാദം അവസാനിക്കുന്നത്. 

ചില പ്രൊട്ടസ്റ്റന്റ് സഭാവിഭാഗങ്ങൾ ഈ കാലയളവ്‌ എപ്പിഫനി കാലമായിട്ടാണ് ആചരിക്കുന്നത്. എപ്പിഫനി (ജനുവരി 6)ക്ക് തൊട്ടടുത്ത ദിവസം മുതൽ വിഭൂതി ബുധന് തൊട്ടു മുൻപുള്ള ദിവസം വരെയാണ് എപ്പിഫനി കാലമായി ഇവർ ആചരിക്കുന്നത്. റോമൻ കത്തോലിക്കാ ആരാധനക്രമ വർഷം അനുസരിച്ച് എപ്പിഫനി സീസൺ ഇല്ല. ഇംഗ്ലണ്ടിലെ സഭ 2000-ൽ പൊതു ആരാധനാ കലണ്ടർ സ്വീകരിച്ചതോട് കൂടി എപ്പിഫനിക്ക് മുൻപുള്ള ദിവസത്തെ സായാഹ്ന പ്രാർത്ഥന മുതൽ ഫെബ്രുവരി മാസം ആദ്യ ആഴ്ചയിൽ വരുന്ന സമർപ്പണതിരുനാളിന് മുൻപുള്ള ദിവസത്തെ സായാഹ്ന പ്രാർത്ഥന വരെ എപ്പിഫനിക്കാലമായി ആചരിക്കുന്നു. അതിനുശേഷമാണ് ആണ്ടുവട്ടം ആദ്യപാദം ആരംഭിക്കുന്നത്.

പെന്തക്കോസ്താ തിരുനാളിന് ശേഷം വരുന്ന തിങ്കളാഴ്ച മുതലാണ്‌ സാധാരണ കാലം (ആണ്ടുവട്ടം) രണ്ടാം പാദം ആരംഭിക്കുന്നത്. പൂർണ്ണമായോ ഭാഗീകഗമായോ 33 മുതൽ 34 വരെ ആഴ്ചകളാണ് സാധരണ കാലത്തിൽ വരുന്നത്. മിക്കവർഷങ്ങളിലും 33 ആഴ്ചകളാണ് വരുന്നത്. അതുകൊണ്ട് പെന്തക്കോസ്ത ഞായറിന് ശേഷം വരുന്ന ഒരു വാരം ഒഴിവാക്കിയാണ് രണ്ടാം പാദം ആരംഭിക്കുന്നത്.ഉദാഹരണമായി 2013 ലെ ആദ്യപാദം അവസാനിക്കുന്നത് ആണ്ടുവട്ടത്തിലെ അഞ്ചാം വാരത്തിലാണ്. എന്നാൽ പെന്തക്കോസ്തയ്ക്ക് ശേഷം വരുന്ന രണ്ടാം പാദം ആരംഭിക്കുന്നത് എഴാം വാരത്തിലും.

ആഗമനകാലം ഒന്നാം ഞായറിന് തൊട്ടുമുൻപുള്ള ശനിയാഴ്ചയാണ് സാധാരണ കാലം അവസാനിക്കുന്നത്. റോമൻ കത്തോലിക്കാ സഭ സാധാരണ കാലം (ആണ്ടുവട്ടം) അവസാന ഞായർ ക്രിസ്തുവിന്റെ രാജത്വ തിരുനാളായി ആഘോഷിക്കുന്നു. പ്രൊട്ടസ്റ്റന്റ് സഭാവിഭാഗമായ മെത്തഡിസ്റ്റുകൾ പെന്തക്കോസ്താ തിരുനാളിന് ശേഷം വരുന്ന സാധാരണ കാലത്തിന്റെ രണ്ടാം പകുതി രാജത്വകാലമായി ആചരിക്കുന്നു. റോമൻ കത്തോലിക്കാ സഭയെ പോലെ ആഗമനകാലത്തിനു മുൻപ് വരുന്ന ഞായറാഴ്ച ക്രിസ്തുവിന്റെ രാജത്വ തിരുനാളായി ആഘോഷിക്കുന്നു.

പച്ചയാണ് സാധാരണ കാലത്തിലെ ആരാധനക്രമനിറം. അൾത്താര വിരികൾ, അൾത്താരയിൽ വെക്കുന്ന വിളക്കുകളുടെ ഗ്ലാസ്, വാതിൽ വിരികൾ, സക്രാരി വിരികൾ, കാർമ്മികൻ ധരിക്കുന്ന മേൽവസ്ത്രങ്ങൾ തുടങ്ങിയവ പച്ച നിറത്തിൽ ഉള്ളതായിരിക്കും.



</doc>
<doc id="225255" url="https://ml.wikipedia.org/wiki?curid=225255" title="അലക്സ് മാത്യു">
അലക്സ് മാത്യു

പ്രമുഖ ഭാരതീയ ശിൽപ്പിയും അദ്ധ്യാപകനുമാണ് അലക്സ് മാത്യു (ജനനം:). ചിത്രകാരൻ കെ.പി. കൃഷ്ണകുമാറിന്റെ നേതൃത്ത്വത്തിൽ പ്രവർത്തിച്ചിരുന്ന റാഡിക്കൽ ഗ്രൂപ്പിന്റെ പ്രവർത്തനങ്ങളിൽ സജീവമായിരുന്നു.
തിരുവനന്തപുരത്ത് ജനിച്ചു. തിരുവനന്തപുരം കോളേജ് ഓഫ് ഫൈൻ ആർട്സ്, ബറോഡ എം.എസ് സർവകലാശാല, എച്ച്.എഫ്.ബി.കെ, ബർലിൻ എന്നിവടങ്ങളിലായി കലാ പഠനം പൂർത്തിയാക്കി. തൃശൂരിലെ ശക്തൻ തമ്പുരാൻ സ്മാരകത്തിലെ ശിൽപ്പം ഇദ്ദേഹത്തിന്റേതാണ്. 
ബറോഡ എം.എസ്. സർവകലാശാലയിലും തൃപ്പൂണിത്തുറ ആർ.എൽ.വി കോളേജിലും അദ്ധ്യാപകനായിരുന്നു. ഇപ്പോൾ എസ്.എൻ. സ്കൂൾ ഓഫ് പെർഫോമിങ് ആർട്സ്, ഹൈദരാബാദ് കേന്ദ്ര സർവകലാശാലയിലെ അദ്ധ്യാപകനാണ്.

കൊച്ചി-മുസിരിസ് ബിനാലെയിൽ പെപ്പർഹൗസിന്റെ നടുത്തളത്തിൽ കൂറ്റൻ നങ്കൂരത്തിന്റെ ഇൻസ്റ്റളേഷൻ ഒരുക്കിയിരുന്നു.



</doc>
<doc id="225266" url="https://ml.wikipedia.org/wiki?curid=225266" title="ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ">
ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ

ഇന്ത്യൻ ചിത്രകലാരംഗത്തെ പ്രധാന ചിന്താ ധാരയായിരുന്നു റാഡിക്കൽ ഗ്രൂപ്പ്‌. അന്നുവരെ കലയിലുണ്ടായിരുന്ന പരമ്പരാഗത കാഴ്ചപ്പാടുകളിൽ പലതിലും മാറ്റമുണ്ടാക്കുന്ന ഒരു തുടക്കമായിരുന്നു റാഡിക്കൽ ഗ്രൂപ്പ്. റാഡിക്കൽ ഗ്രൂപ്പിന്റെ ചിന്തകൾക്ക്‌ രാഷ്‌ട്രീയ സ്വാഭാവമുണ്ടായിരുന്നു. റാഡിക്കൽ ഗ്രൂപ്പിനെപ്പറ്റിയും അത് മുന്നോട്ട് വച്ച ആശയങ്ങളും ഇന്ത്യയിലെ പല കലാ പഠന യൂണിവേഴ്സിറ്റികളിലും (ശാന്തിനികേതൻ, ബറോഡ എം.എസ് യൂണിവേഴ്സിറ്റി തുടങ്ങിയവ) പാഠ്യവിഷയമാണ്. 1987 ൽ തിരുവനന്തപുരത്തെ ഫൈൻ ആർട്സ് കോളേജിൽ നിന്നും ബിരുദപഠനം പൂർത്തിയാക്കിയ ഇരുപതോളം ചെറുപ്പക്കാരായ ചിത്രകാരൻമാരും, ശില്പികളും ചേർന്നാണ് ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ എന്ന റാഡിക്കൽ ഗ്രൂപ്പ് രൂപീകരിച്ചത്. 
റാഡിക്കൽ ഗ്രൂപ്പ് മുന്നോട്ട് വച്ച ആശയങ്ങൾ ഇന്ത്യൻ ചിത്രശില്പകലാ രംഗത്ത് പുത്തൻ വിപ്ളവത്തിന് നാന്ദി കുറിച്ചു. റാഡിക്കൽ ഗ്രൂപ്പിന് മുൻപും, പിൻപും എന്ന് ആധുനിക കലാചരിത്ര കാലഘട്ടത്തെ രണ്ടായി പകുത്തുമാറ്റുന്നതിന് ഇത് കാരണമായി. കല ജന്മസിദ്ധം മാത്രമല്ല എന്നും അതിന് സാമൂഹ്യവും, രാഷ്ട്രീയവും, മാനുഷികവുമായ ഒരു തലവും കാരണവും കൂടിയുണ്ടെന്നും ലോകത്തെവിടെയുമുള്ള കലാകാരൻമാരെപ്പോലെ തന്നെയാണ് ഇന്ത്യയിലുമുള്ള കലാകാരൻമാരെന്നും നമ്മുടെ പരിമിതികൾ അതിന് ഒരു തടസ്സമല്ലെന്നുമുള്ള വിപ്ളവപ്രഖ്യാപനവും ഒപ്പം അതിനു വേണ്ടിയുള്ള കേരളത്തിന്റെ തയ്യാറെടുപ്പുമായിരുന്നു റാഡിക്കൽ ഗ്രൂപ്പ്. ഇന്ത്യൻ കലാരംഗത്ത് ജ്വലിക്കുന്ന ഒരു അദ്ധ്യായമായി ദീർഘകാലം നിലനിൽക്കേണ്ടിയിരുന്ന റാഡിക്കൽ ഗ്രൂപ്പ്, ഗ്രൂപ്പിനെ മുന്നിൽ നിന്ന് നയിച്ച കൃഷ്ണകുമാറിന്റെ ആത്മഹത്യയോടെ ഗ്രൂപ്പ് എന്ന നിലയിൽ ശിഥിലമായിപ്പോവുകയുണ്ടായി.
ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷന്റെ മാനിഫെസ്റ്റോ കോഴിക്കോട് നടന്ന പ്രദർശനത്തിൽ പുറത്തിറക്കിയിരുന്നു.
റാഡിക്കൽ ഗ്രൂപ്പിലുണ്ടായിരുന്നവർ ഇന്ന് ആഗോള പ്രശസ്തിയാർജ്ജിച്ച കലാകാരൻമാരാണ്.

പ്രമുഖരായ ഒരുപറ്റം ചിത്രകാരൻമാരും ശില്പികളുമായിരുന്നു ഇതിലുണ്ടായിരുന്നത്.


റാഡിക്കൽ ഗ്രൂപ്പിന്റെ ചിന്തകൾക്ക്‌ രാഷ്‌ട്രീയ സ്വാഭാവമുണ്ടായിരുന്നു. റാഡിക്കൽ ഗ്രൂപ്പെന്ന്‌ പറയുന്നത്‌ ഒരുതരം ചിത്രശലഭത്തെപ്പോലെയായിരുന്നു. എന്നാൽ ചിത്രശലഭത്തിന്‌ ഒരു വിലയുണ്ടായിരുന്നു. അവർക്ക്‌ അറിവുണ്ടായിരുന്നു. എന്നാൽ അതിനെ പിന്തുണയ്‌ക്കാൻ വേറൊന്നുമുണ്ടായിരുന്നില്ല. അതൊക്കെയായിരുന്നു റാഡിക്കൽ ഗ്രൂപ്പിന്റെ പതനത്തിന്‌ കാരണം.


</doc>
<doc id="225271" url="https://ml.wikipedia.org/wiki?curid=225271" title="ആംഗ്ലോ-സിഖ് യുദ്ധങ്ങൾ">
ആംഗ്ലോ-സിഖ് യുദ്ധങ്ങൾ

1840-കളിൽ ഇന്ത്യയിലെ ബ്രിട്ടീഷ് ഭരണാധികാരികളും പഞ്ചാബിലെ സിഖ് സാമ്രാജ്യവും തമ്മിൽ നടത്തിയ രണ്ട് യുദ്ധപരമ്പരകളാണ് ആംഗ്ലോ-സിഖ് യുദ്ധങ്ങൾ. ഇരു യുദ്ധങ്ങളിലും പഞ്ചാബികൾ തോൽപ്പിക്കപ്പെട്ടു. ഒന്നാമത്തെ യുദ്ധത്തിൽ പഞ്ചാബിന്റെ കിഴക്കൻ പ്രദേശങ്ങൾ ബ്രിട്ടീഷുകാർക്ക് അടിയറവക്കേണ്ടിവരുകയും സിഖ് സാമ്രാജ്യത്തിന്റെ തലസ്ഥാനമായ ലാഹോറിൽ ബ്രിട്ടീഷ് റെസിഡന്റിനെ അനുവദിക്കേണ്ടിവരുകയും രാജ്യം ബ്രിട്ടീഷുകാരുടെ പരോക്ഷഭരണത്തിൻകീഴിലാകുകയും ചെയ്തു. രണ്ടാം ആംഗ്ലോ-സിഖ് യുദ്ധത്തിലൂടെ പഞ്ചാബ്, ഇന്ത്യയിലെ ബ്രിട്ടീഷ് സാമ്രാജ്യത്തോട് കൂട്ടിച്ചേർക്കപ്പെട്ടു.



</doc>
<doc id="225282" url="https://ml.wikipedia.org/wiki?curid=225282" title="മുട്ടം, ആലപ്പുഴ ജില്ല">
മുട്ടം, ആലപ്പുഴ ജില്ല

ആലപ്പുഴ ജില്ലയിലെ ഒരു ഗ്രാമമാണ് മുട്ടം. ഹരിപ്പാടിനും മാവേലിക്കരയ്ക്കും ഇടയിലായി നങ്ങ്യാർകുളങ്ങര കവലയിൽ നിന്നും ഏകദേശം ഒരു മൈൽ അകലെയായാണ് മുട്ടം സ്ഥിതി ചെയ്യുന്നത്.


</doc>
<doc id="225283" url="https://ml.wikipedia.org/wiki?curid=225283" title="മുട്ടം (വിവക്ഷകൾ)">
മുട്ടം (വിവക്ഷകൾ)



</doc>
<doc id="225289" url="https://ml.wikipedia.org/wiki?curid=225289" title="ആദ്യ കോളറ പാൻഡെമിക്">
ആദ്യ കോളറ പാൻഡെമിക്

1817–1824 കാലഘട്ടത്തിലെ കോളറബാധയെയാണ് ആദ്യ കോളറ പാൻഡെമിക് (First cholera pandemic) എന്നുവിളിക്കുന്നത്. ഇന്ത്യൻ ഉപഭൂഘണ്ഡത്തിൽ ഒതുങ്ങി നിന്നിരുന്ന കോളറ ബംഗാളിൽ നിന്നു തുടങ്ങി 1820-ഓടെ ഇന്ത്യയാകമാനം പടർന്നു. 10,000 ബ്രിട്ടീഷ് സൈനികരും അസംഖ്യം ഇന്ത്യക്കാരും ഈ വ്യാധിയിൽ മരണമടഞ്ഞു. 

ആദ്യ ഏഷ്യാറ്റിക് കോളറ പാൻഡെമിക് എന്നും ഏഷ്യാറ്റിക് കോളറ എന്നും ഈ പകർച്ചവ്യാധി വ്യാപനം അറിയപ്പെടുന്നു.
കൽക്കട്ടയ്ക്കടുത്തുനിന്നാണ് അസുഖത്തിന്റെ വ്യാപനം തുടങ്ങിയത്. ഇന്തോനേഷ്യ ഉൾപ്പെടെയുള്ള ദക്ഷിണപൂർവ്വേഷ്യ, മദ്ധ്യപൂർവപ്രദേശങ്ങൾ, ചൈന, കിഴക്കൻ ആഫ്രിക്ക, മെഡിറ്ററേനിയൻ തീരം, കാസ്പിയൻ കടൽ മേഖല എന്നിവിടങ്ങളിലേയ്ക്ക് അസുഖം വ്യാപിച്ചു. 

ഇതിനുമുൻപും ഇന്ത്യയാകമാനം കോളറ വ്യാപിച്ചിട്ടുണ്ടായിരുന്നുവെങ്കിലും ഇത്തവണ അസുഖം ഏഷ്യയിലെ ഏതാണ് എല്ലാ രാജ്യങ്ങളിലേയ്ക്കും അതിനു വെളിയിലേയ്ക്കും വ്യാപിച്ച ശേഷമാണ് കെട്ടടങ്ങിയത്.
ധാരാളം ബ്രിട്ടീഷ് സൈനികർ മരിച്ചത് യൂറോപ്യൻ ശ്രദ്ധ ഈ വിഷയത്തിലുണ്ടാവാൻ കാരണമായി. ഈ പാൻഡെമിക്കിനു പിന്നാലെ പല ഭൂഘണ്ഡങ്ങളെ ബാധിക്കുന്ന കോളറ പാൻഡെമിക്കുകൾ പല തവണയുണ്ടായി.

ജാവ ദ്വീപിൽ മാത്രം ഒരുലക്ഷത്തിലധികം ആൾക്കാർ മരിച്ചു. ഇതും പിന്നാലെ വന്ന പാൻഡെമിക്കുകളും ധാരാളം ആൾക്കാരുടെ മരണത്തിന് കാരണമായി. ഒന്നരക്കോടിയിലധികം ആൾക്കാർ 1817-നും 1860-നും മദ്ധ്യേ ഈ അസുഖം മൂലം ഇന്ത്യയിൽ മരിച്ചു എന്നാണ് കണക്കാക്കപ്പെടുന്നത്. 2.3 കോടി ആൾക്കാർ 1865-നും 1917-നുമിടയിൽ ഇതേ അസുഖത്താൽ മരണമടയുകയുണ്ടായി. റഷ്യയിൽ ഇതേ സമയത്ത് 20 ലക്ഷം ആൾക്കാരാണ് മരണമടഞ്ഞത്. 



</doc>
<doc id="225291" url="https://ml.wikipedia.org/wiki?curid=225291" title="നങ്ങ്യാർകുളങ്ങര">
നങ്ങ്യാർകുളങ്ങര

ആലപ്പുഴ ജില്ലയിൽ ഹരിപ്പാടിനടുത്തുള്ള ഒരു ചെറിയ പട്ടണമാണ് നങ്ങ്യാർകുളങ്ങര. കായംകുളം, മാവേലിക്കര, തൃക്കുന്നപ്പുഴ തുടങ്ങിയ സ്ഥലങ്ങളുടെ ഏകദേശമദ്ധ്യത്തിലായുള്ള നങ്ങ്യാർകുളങ്ങരയിലൂടെ ദേശീയപാത 47 കടന്നു പോകുന്നു.

നങ്ങ്യാർകുളങ്ങര ശ്രീകൃഷ്ണക്ഷേത്രം പ്രധാനഭാഗത്ത് സ്ഥിതി ചെയ്യുന്ന പ്രസിദ്ധമാണ്.

1964-ൽ സ്ഥാപിക്കപ്പെട്ട ടി.കെ. മാധവ മെമ്മോറിയൽ കോളേജും 1965-ൽ ബഥനി ബാലികാമഠം സ്കൂളും ഇവിടുത്തെ പ്രധാന വിദ്യാഭ്യാസ സ്ഥാപനങ്ങളാണ്.


</doc>
<doc id="225295" url="https://ml.wikipedia.org/wiki?curid=225295" title="തൃക്കുന്നപ്പുഴ">
തൃക്കുന്നപ്പുഴ

ആലപ്പുഴ ജില്ലയുടെ തെക്ക് പടിഞ്ഞാറായി ഹരിപ്പാട് നിന്നും എട്ട് കിലോമീറ്റർ അകലെ അറബിക്കടലിനോട് ചേർന്ന് സ്ഥിതി ചെയ്യുന്ന ഗ്രാമപ്രദേശമാണ് തൃക്കുന്നപ്പുഴ. ദേശീയ ജലപാതയുടെയും അറബിക്കടലിന്റെയും ഇടയിൽ തീർത്ത സുന്ദരമായ ഒരു തുരുത്ത് എന്നും പറയാം . തൃക്കുന്നപ്പുഴയിലെ ശാസ്താ ക്ഷേത്രം പ്രശസ്തമാണ്. 

കേരള ചരിത്രത്തിൽ ശ്രീമൂലവാസം എന്ന പേരിൽ ഈ പ്രദേശം അറിയപ്പെട്ടിരുന്നു.വളരെ പ്രൗഢമായ ഒരു ഗതകാല ചരിത്രം ഈ പ്രദേശത്തിനുണ്ട്. വിദേശ വ്യാപാരികളുടെ പായ്ക്കപ്പലുകൾക്ക് അനായാസം അടുക്കുവാനും ചരക്കുകൾ കയറ്റിയിറക്കുവാനും സാധ്യമായിരുന്ന ഒരു തുറമുഖം ഇവിടെ ഉണ്ടായിരുന്നതായി പറയപ്പെടുന്നു.

"തിരുക്കൊന്നപ്പുഴ" പിൽക്കാലത്ത് തൃക്കുന്നപ്പുഴയായി എന്നാണ് ഈ സ്ഥലനാമവുമായി ബന്ധപ്പെട്ട കഥ.

കുന്നം എന്നാൽ മല എന്നാണർത്ഥം. പുരാതന കാലത്തെ പ്രശസ്തമായ ബൗദ്ധ വിഹാരമായ ശ്രീമൂലവാസം എന്നതിലെ ശ്രീമൂല എന്ന വാക്കിന്റെ മലയാള പദമണ് തിരുക്കുന്നം.


തൃക്കുന്നപ്പുഴ.കോം വെബ്‌സൈറ്റ്


</doc>
<doc id="225297" url="https://ml.wikipedia.org/wiki?curid=225297" title="കുഞ്ഞിപ്പൈതങ്ങൾ">
കുഞ്ഞിപ്പൈതങ്ങൾ

റോമൻ മേൽക്കോയ്മയ്ക്കു കീഴിൽ യെരുശലേമിൽ യഹൂദന്മാരുടെ രാജാവായിരുന്ന ഹേറോദേസ്, യേശുവിന്റെ ജനനത്തെ തുടർന്നുള്ള ദിവസങ്ങളിൽ യൂദയായിലെ ബെത്‌ലഹേമിലും പരിസരങ്ങളിലും കൊന്നൊടുക്കിയതായി പറയപ്പെടുന്ന നവജാത ശിശുക്കളാണ് ക്രിസ്തീയ വിശ്വാസപാരമ്പര്യത്തിലെ കുഞ്ഞിപ്പൈതങ്ങൾ അഥവാ ശിശുസഹദേന്മാർ (Holy Innocents). മത്തായിയുടെ സുവിശേഷത്തിലെ ആഖ്യാനമനുസരിച്ച്, ബെത്‌ലഹേമിൽ യൂദന്മാർക്ക് ഒരു രാജാവു പിറന്നിരിക്കുന്നു എന്ന അറിവിന്റെ അങ്കലാപ്പിലാണ് ഹേറോദേസ് ആ ഗ്രാമത്തിലും പരിസരപ്രദേശങ്ങളിലും രണ്ടും അതിൽ താഴെയും പ്രായമുള്ള ആൺകുട്ടികളെയെല്ലാം കൊലചെയ്യാൻ ഉത്തരവിട്ടത്. മത്തായിയുടെ സുവിശേഷത്തിൽ മാത്രം രേഖപ്പെടുത്തിയിട്ടുള്ള ഈ കഥയുടെ വാസ്തവികത നിർണ്ണയിക്കപ്പെട്ടിട്ടില്ല. 
കിഴക്കുനിന്നെത്തിയ ജ്ഞാനികളിൽ നിന്ന് "യൂദന്മാർക്കു രാജാവായ" യേശുവിന്റെ ജനനവൃത്താന്തം ഗ്രഹിച്ച ഹേറോദേസ്, തന്റെ സിംഹാസനത്തിനു ഭീഷണിയായി കരുതിയ ഉണ്ണിയേശുവിനെ വകവരുത്താൻ വേണ്ടിയാണത്രെ കുഞ്ഞിപ്പൈതങ്ങളുടെ കൂട്ടക്കൊലയ്ക്ക് ഉത്തരവിട്ടത്. ദൈവികമായ മുന്നറിയിക്കപ്പെട്ടതിനെ തുടർന്ന് മാതാപിതാക്കന്മാർ യേശുവിനേയും കൂട്ടി ഈജിപിതിലേക്കു പലായനം ചെയ്തതു കൊണ്ടാണ് ഹെറോദേസിന്റെ പദ്ധതി ഫലിക്കാതെ പോയതെന്നും സുവിശേഷകൻ പറയുന്നു. യേശുവിന്റെ ജീവിതത്തിലെ സംഭവങ്ങളെ യഹൂദപ്രവചന പാരമ്പര്യത്തിലെ അരുളപ്പാടുകളുടെ പൂർത്തീകരണമായി കാണുന്ന മത്തായി ഈ സംഭവത്തേയും ആവിധം അവതരിപ്പിക്കുന്നു. "റാമായിൽ ഒരു സ്വരം കേട്ടു, വലിയ വിലാപവും മുറവിളിയും; റാഹേൽ മക്കളെക്കുറിച്ചു കരയുന്നു. അവളെ ആശ്വസിപ്പിക്കുക അസാദ്ധ്യം; എന്തെന്നാൽ അവൾക്കു മക്കൾ നഷ്ടപ്പെട്ടിരുന്നു" എന്ന ജെറമിയാ പ്രവാചകന്റെ വാക്കുകളുടെ നിവൃത്തിയായി ഈ സംഭവത്തെ അദ്ദേഹം കാണുന്നു.

മത്തായിയുടെ സുവിശേഷം ഒഴിച്ചുള്ള സമകാലീനസാക്ഷ്യങ്ങളുടെ അഭാവത്തിൽ കുഞ്ഞിപ്പൈതങ്ങളുടെ കഥയുടെ വാസ്തവികത നിശ്ചയിക്കുക നിവൃത്തിയില്ല. ഹേറോദേസ് രാജാവിന്റെ ക്രൂരകൃത്യങ്ങൾ പലതും വിവരിക്കുന്ന ഒന്നാം നൂറ്റാണ്ടിലെ യഹൂദചരിത്രകാരൻ ഫ്ലാവിയസ് ജോസഫ് ഇക്കഥ പരാമർശിക്കുന്നില്ല. അതേസമയം, ദൈവശാസ്ത്രപരമായ ലക്ഷ്യങ്ങളോടെ സുവിശേഷകൻ അവതരിപ്പിച്ച ഒരു സാഹിത്യകല്പനയായി ഇതിനെ അവഗണിക്കുന്നതു ശരിയല്ലെന്നും ഹേറോദേസിന്റെ അറിയപ്പെടുന്ന ചെയ്തികളുടെ പശ്ചാത്തലത്തിൽ പരിഗണിക്കുമ്പോൾ ഇതിൽ അസംഭവ്യത തീരെയില്ലെന്നും ചൂണ്ടിക്കാണിക്കപ്പെട്ടിട്ടുണ്ട്. 

മദ്ധ്യയുഗങ്ങളിലേയും മറ്റും ലേഖകർ പുതിയനിമത്തിലെ വെളിപാടു പുസ്തകത്തിലെ ഒരു വാക്യം പിന്തുടർന്ന്, കൊല്ലപ്പെട്ട കുഞ്ഞുങ്ങളുടെ സംഖ്യ 144,000 ആയിരിക്കാമെന്നു പോലും കണക്കാക്കി. എന്നാൽ ചെറിയ ഗ്രാമമായിരുന്ന ബെത്‌ലെഹേമിലെ തുച്ഛമായ ജനസംഖ്യ പരിഗണിക്കുമ്പോൾ ഇത്രയധികം നവജാതശിശുക്കൾ അവിടെ ഉണ്ടായിരുന്നിരിക്കാൻ ഇടയില്ലെന്നാണ് പൊതുവേയുള്ള വിലയിരുത്തൽ. എതാണ്ട് പത്തോ ഇരുപതോ കുട്ടികൾ മാത്രം കൊല്ലപ്പെട്ടതു കൊണ്ടാവാം ഈ സംഭവം മത്തായിയുടെ സുവിശേഷം ഒഴിച്ചുള്ള സമകാലീനലിഖിതങ്ങളിൽ ഇടം കാണാതെ പോയതെന്നും വാദമുണ്ട്.

ക്രിസ്തീയവിശ്വാസത്തിനു വേണ്ടിയുള്ള ആദ്യത്തെ രക്തസാക്ഷികളായി കണക്കാക്കപ്പെടുന്ന കുഞ്ഞിപ്പൈതങ്ങളുടെ തിരുനാൾ യേശുവിന്റെ ജനനദിനമായ ക്രിസ്മസിനോടടുത്ത വിവിധ ദിവസങ്ങളിൽ വ്യത്യസ്ത സഭാപാരമ്പര്യങ്ങളിൽ ആചരിക്കപ്പെടുന്നു.

പാശ്ചാത്യ ക്രൈസ്തവ സഭകൾ ഡിസംബർ 28 നും പൗരസ്ത ക്രൈസ്തവ സഭകൾ ഡിസംബർ 29 നും കുഞ്ഞിപ്പൈതങ്ങളുടെ തിരുനാൾ ആചരിക്കുന്നു.

 റാഹേൽ യഹൂദരുടെ പൂർവപിതാമഹിമാരിൽ ഒരാളായി കരുതപ്പെടുന്നു. റാഹേലിന്റെ സംസ്കാരസ്ഥാനമായ ബെത്‌ലഹേമിനടുത്തുള്ള ഒരിടമാണ് റാമാ.


</doc>
<doc id="225302" url="https://ml.wikipedia.org/wiki?curid=225302" title="രണ്ടാം കോളറ പാൻഡെമിക്">
രണ്ടാം കോളറ പാൻഡെമിക്

1829–1851 കാലയളവിൽ ഏഷ്യയിലും യൂറോപ്പിലും അമേരിക്കയിലുമായി അനേകം ആളുകളുടെ മരണത്തിനിടയാക്കിയ കോളറ പകർച്ചവ്യാധിയെയാണ് രണ്ടാം കോളറ പാൻഡെമിക് (Second cholera pandemic) എന്നുവിളിക്കുന്നത്. ഇന്ത്യയിൽ നിന്നാരംഭിച്ച ഒന്നാം പകർച്ചവ്യാധിയുടെ തുടർച്ചയായിരുന്നു ഇത് 

ഈ പാൻഡെമിക്കിന്റെ ഭാഗമായി അസുഖം റഷ്യയിലെത്തി. (കോളറ കലാപങ്ങൾ കാണുക). ഹങ്കറിയിൽ ഇത് ഒരുലക്ഷം മരണങ്ങൾക്ക് കാരണമായി. ജർമനിയിൽ പാൻഡെമിക് എത്തിയത് 1831-ലാണ്. ലണ്ടനിൽ 1832-ൽ അസുഖം എത്തിപ്പെട്ടു. 55,000-ലധികം ആൾക്കാർ ബ്രിട്ടനിലും അയർലാന്റിലുമായി മരിക്കുകയുണ്ടായി. ഫ്രാൻസ്, കാനഡയിലെ ഒണ്ടാറിയോ, അമേരിക്കൻ ഐക്യനാടുകളിലെ ന്യൂ യോർക്ക് എന്നിവിടങ്ങളിലും അതേ വർഷം അസുഖം എത്തിപ്പെട്ടു. 1834-ൽ വടക്കേ അമേരിക്കയുടെ പസഫിക് തീരത്ത് അസുഖം എത്തിപ്പെട്ടു. 1848മുതൽ രണ്ടുവർഷത്തേയ്ക്ക് ഇംഗ്ലണ്ടിലും വെയിൽസിലും അസുഖം വീണ്ടും പൊട്ടിപ്പുറപ്പെട്ടു. ഇതിൽ 52,000 ആൾക്കാർ മരണമടയുകയുണ്ടായി. 1832-നും 1849-നുമിടയിൽ ഒരുലക്ഷത്തി അൻപതിനായിരം അമേർക്കക്കാർ കോളറ ബാധിച്ചു മരിച്ചു എന്നാണ് കണക്ക്.

ഹെൻഡ്രിക് വെർജ്ലാൻഡ് എന്ന നോർവീജിയൻ കവി ഈ പാൻഡെമിക്കിൽ നിന്നുള്ള പ്രേരണയാൽ "ദി ഇന്ത്യൻ കോളറ" എന്നൊരു നാടകം രചിക്കുകയുണ്ടായി. ഈ പകർച്ചവ്യാധി പകരുന്നതിന്റെ ഉത്തരവാദിത്തം ബ്രിട്ടീഷ് കൊളോണിയലിസത്തിനാണെന്ന വിമർശനമാണ് ഇദ്ദേഹം ഈ കൃതിയിലൂടെ നടത്തിയത്. 

സിരയിലൂടെ (ഇൻട്രാവീനസ്) സലൈൻ നൽകുക എന്ന ശാസ്ത്രീയ ചികിത്സാമുന്നേറ്റം ഈ പാൻഡെമിക്കിന്റെ സമയത്താണ് നടന്നത്. ഡോക്ടർ തോമസ് ലാറ്റ എന്ന എഡിൻബറക്കാരന്റെ കണ്ടുപിടിത്തത്തിൽ നിന്നാണ് ഈ ചിക്ത്സാരീതി ഉരുത്തിരിഞ്ഞുവന്നത്. ഈ ചികിത്സ നിർജ്ജലീകരണം തടയുന്നു എന്നായിരുന്നു ഇദ്ദേഹം കണ്ടെത്തിയത്. ഇദ്ദേഹം ഈ രോഗം ബാധിച്ചാണ് മരണമടഞ്ഞത്.


൧. The second pandemic started in India and reached Russia by 1830, then spreading into Finland and Poland. A two-year outbreak began in England in October 1831 and claimed 22,000 lives. Irish immigrants fleeing poverty and the Great Potato Famine, carried the disease from Europe to North America. Soon after the immigrants' arrival in Canada in the summer of 1832, 1,220 people died in Montreal and another 1,000 across Quebec. The disease entered the U.S. via ship traffic through Detroit and New York. Spread by ship passengers, it reached Latin America by 1833. Another outbreak across England and Wales began in 1848, killing 52,000 over two years.


</doc>
<doc id="225308" url="https://ml.wikipedia.org/wiki?curid=225308" title="മാനുവൽ അസാന">
മാനുവൽ അസാന

സ്പാനിഷ് രാഷ്ട്രതന്ത്രജ്ഞനായിരുന്നു മാനുവൽ അസാന . അൽകാല ദെ ഹൈനിറിസിൽ 1880 ജനുവരി10-ന് അസാന (സ്പാനിഷ് ഭാഷയിൽ ആഥാനു) ജനിച്ചു.

അഗസ്റ്റിനിയൻ കൊളിജിയൊ മരിയ ക്രിസ്റ്റിനയിൽ ചേർന്നു വിദ്യാഭ്യാസം ആരംഭിച്ചു; മതവിരുദ്ധ പ്രവർത്തനങ്ങൾമൂലം അത് പൂർത്തിയാക്കാൻ കഴിഞ്ഞില്ല. കുറേക്കഴിഞ്ഞു പാരിസിലെത്തി ഇദ്ദേഹം നിയമപഠനം ആരംഭിച്ചു. വിദ്യാർഥിയായിരിക്കുമ്പോൾത്തന്നെ സാഹിത്യത്തോടായിരുന്നു ഇദ്ദേഹത്തിന് ആഭിമുഖ്യം. ഇംഗ്ലീഷ് സാഹിത്യകാരനായ ജോർജ് ബോറോയുടെ (1803-81) ദ് ബൈബിൾ ഇൻ സ്പെയിൻ എന്ന കൃതിയും ബെർട്രണ്ട് റസ്സലിന്റെ കൃതികളും ഇദ്ദേഹം സ്പാനിഷിലേക്ക് വിവർത്തനം ചെയ്തു. മതാധികാരികളെ പരിഹസിച്ചുകൊണ്ട് ആത്മകഥാപരമായ "എൽ ജാർദിൻ ദ് ലോസ് ഫ്രെയ് ൽസ്" എന്ന നോവൽ 1927-ൽ പ്രസിദ്ധീകരിച്ചു. ജുവാൻ വാലെറയുടെ ജീവചരിത്രം പ്രസിദ്ധീകരിച്ചതിനെത്തുടർന്ന് 1926-ൽ സാഹിത്യത്തിനുള്ള ദേശീയസമ്മാനം അദ്ദേഹത്തിനു ലഭിച്ചു.

ഒരു സാഹിത്യകാരനായി ജീവിതം ആരംഭിച്ച അസാനയുടെ ശ്രദ്ധ പിന്നീട് രാഷ്ട്രീയത്തിലേക്ക് തിരിഞ്ഞു. സ്പാനിഷ് ഏകാധിപതിയായ മീഗൽ പ്രീമൊ ദെ റിവേരയുടെ (1870-1930) ഭരണകാലം അവസാനിക്കാറായപ്പോഴാണ് ഇദ്ദേഹം രാഷ്ട്രീയത്തിൽ പ്രവേശിച്ചത്. മാഡ്രിഡിലെ ഒരു സാഹിത്യ-രാഷ്ട്രീയ സംഘടനയായ "അറ്റിനിയൊ"യുടെ അധ്യക്ഷനായി 1930-ൽ ഇദ്ദേഹം തെരഞ്ഞെടുക്കപ്പെട്ടു. ആ സംഘടന കേന്ദ്രമാക്കി ഒരു റിപ്പബ്ലിക്കൻ പ്രസ്ഥാനം കെട്ടിപ്പടുക്കാൻ ഇദ്ദേഹം ഒരുമ്പെട്ടു; റിപ്പബ്ലിക്കൻ ഭരണം സ്പെയിനിൽ സ്ഥാപിക്കാൻ ശ്രമിച്ച വിപ്ലവസമിതിയുമായി ഇദ്ദേഹം ബന്ധപ്പെടുകയും ചെയ്തു. ഈ സമിതിയുടെ പ്രവർത്തനഫലമായി 1930 ആഗസ്റ്റിൽ സാൻ സെബാസ്റ്റ്യൻ സന്ധി നിലവിൽ വന്നു. അതോടൊപ്പം ഒരു താത്കാലിക റിപ്പബ്ലിക്കൻ ഭരണവും. ആ ഭരണകൂടത്തിൽ യുദ്ധകാര്യമന്ത്രിയായിരുന്നു അസാന. പുതിയ ഭരണഘടനയിൽ ചില പ്രധാന വകുപ്പുകൾ (മതസംഘടനകളുടെ പ്രാതിനിധ്യം കുറയ്ക്കുക; സൊസൈറ്റി ഒഫ് ജീസസിനെ (ട.ഖ.) ഇല്ലാതാക്കാനുള്ള അനുവാദം കൊടുക്കുക തുടങ്ങിയവ) ഉൾപ്പെടുത്താൻ അസാനയാണ് ഹേതുഭൂതൻ. ഇതിന്റെ ഫലമായി 1931 ഒക്ടോബറിൽ പ്രധാനമന്ത്രി നൈസെറ്റൊ അൽകാല സമോറയ്ക്ക് രാജിവയ്ക്കേണ്ടിവന്നു.
തുടർന്ന് അസാന സ്പെയിനിലെ പ്രധാനമന്ത്രിയായി. ഒരു ലിബറൽ ഭരണത്തിനാണ് സ്പെയിൻ ജനത ആഗ്രഹിച്ചത്. പുതിയ മന്ത്രിസഭ സോഷ്യലിസ്റ്റാശയങ്ങൾ പ്രാവർത്തികമാക്കാൻ തുടങ്ങി. ഈ കാലത്ത് നിരവധി ആഭ്യന്തരകലാപങ്ങൾ നാട്ടിലുണ്ടായി. അവ കൈകാര്യം ചെയ്ത രീതിയിൽ അമർഷം തോന്നിയ ജനങ്ങൾ പുതിയ ഗവൺമെന്റിനെ എതിർക്കാൻ തുടങ്ങി. 1933 സെപ്റ്റംബറിൽ അസാന പ്രധാനമന്ത്രിപദം രാജിവച്ചു. തുടർന്നുണ്ടായ അധികാരമത്സരത്തിൽ പ്രതിപക്ഷ പാർട്ടികളെല്ലാം ചേർന്ന് അദ്ദേഹത്തെ പുറത്താക്കി. കറ്റലോണിയൻ വിപ്ലവത്തിനു സഹായം നൽകി എന്ന് ആരോപിച്ചുകൊണ്ട് 1934-ൽ അസാനയെ ജയിലിലടച്ചു. ഈ ആരോപണം അടിസ്ഥാനരഹിതമാണെന്നു ബോധ്യമായതിനെത്തുടർന്ന് അസാനയ്ക്ക് നഷ്ടപ്പെട്ട പ്രശസ്തി വീണ്ടുകിട്ടി. 1936 മേയ് 10-ന് അസാനയെ സ്പെയിനിലെ രണ്ടാം റിപ്പബ്ലിക്കിന്റെ പ്രസിഡന്റായി തെരഞ്ഞെടുത്തു. ഇടതുപക്ഷകക്ഷിക്കാരനായ ഫ്രാൻസിസ്കൊ ലാർഗൊ കബല്ലെറൊയുടെ ഭരണം ഒഴിവാക്കാനായിരുന്നു അസാനയെ ഭരണത്തിലേറ്റിയത്. തീവ്രദേശീയവാദികൾ മുന്നോട്ടുവന്ന് ജനറൽ ഫ്രാൻസിസ്കൊ ഫ്രാങ്കോയുടെ നേതൃത്വത്തിൽ അധികാരം പിടിച്ചെടുത്തതോടെ അസാന ഫ്രാൻസിലേക്കോടിപ്പോയി. ഫ്രാൻസിലെ മോണ്ടോബനിൽവച്ച് 1940 നവംബർ 4-ന് ഇദ്ദേഹം അന്തരിച്ചു.



</doc>
<doc id="225310" url="https://ml.wikipedia.org/wiki?curid=225310" title="വിക്ടർ ഷോൾഷെർ">
വിക്ടർ ഷോൾഷെർ

അടിമത്തത്തിനെതിരേ പോരാടിയ ഒരു ഫ്രഞ്ച് എഴുത്തുകാരനായിരുന്നു വിക്ടർ ഷോൾഷർ (Victor Schœlcher) (1804 ജൂലൈ 22, പാരീസ് – 1893 ഡിസംബർ 25, ഹോവില്ലെസ്). ഫ്രാൻസിൽ അടിമത്തനിരോധനത്തിനായി പരിശ്രമിച്ചിരുന്ന ഒരു കൂട്ടായ്മയുടെ പ്രധാന വക്താവായിരുന്നു ഇദ്ദേഹം. 1834-ൽ ഇദ്ദേഹം അടിമത്തനിരോധനത്തിനായി ശ്രമിക്കുവാൻ ഒരു സൊസൈറ്റി രൂപീകരിച്ചു. കരീബിയൻ ദ്വീപുകളിലെ അടിമത്തത്തിന് അവസാനമുണ്ടാക്കാനാണ് ഇദ്ദേഹം കൂടുതൽ ശ്രമിച്ചത്.

ഇദ്ദേഹത്തിന്റെ അച്ഛനായ മാർക് ഷോൾഷർ (1766–1832) ഒരു പോഴ്സലീൻ ഫാക്ടറി നടത്തിപ്പുകാരനായിരുന്നു. അമ്മ വിക്ടൊറീ ജേക്കബ് (1767–1839) എന്ന സ്ത്രീയായിരുന്നു. ഇദ്ദേഹത്തിന്റെ മാമോദീസ ചടങ്ങ് 1804-ലാണ് നടന്നത്.

പഠനത്തിനു ശേഷം ഇദ്ദേഹം ഒരു പത്രപ്രവർത്തകനായി. ലൂയി ഫിലിപ്പെയുടെ സർക്കാരിനെതിരേ പ്രവർത്തിക്കുകയും ലഘുലേഖകൾ വിതരണം ചെയ്യുന്നകാര്യത്തിൽ പ്രശസ്തിനേടുകയും ചെയ്തു. 1826-ന് ശേഷം ഇദ്ദേഹം ഏകദേശം പൂർണ്ണമായി തന്റെ ജീവിതം അടിമത്തനിരോധനത്തിനായി ഉഴിഞ്ഞുവച്ചു. തന്റെ സ്വത്തിന്റെ ഒരു ഭാഗവും ഇദ്ദേഹം കറുത്ത വർഗ്ഗക്കാരുടെ വിമോചനത്തിനായി ചിലവഴിച്ചു.
1829 മുതൽ 1830 വരെ ബിസിനസ് ആവശ്യത്തിനായി ഇദ്ദേഹത്തെ അമേരിക്കയിലേയ്ക്കയയ്ക്കുകയുണ്ടായി. മെക്സിക്കോ, ക്യൂബ, അമേരിക്കയിലെ ചില ദക്ഷിണ സംസ്ഥാനങ്ങൾ എന്നിവ ഇദ്ദേഹം സന്ദർശിച്ചു. ഇവിടെ ഇദ്ദേഹം അടിമത്തത്തെപ്പറ്റി ധാരാളം മനസ്സിലാക്കുകയും ചെയ്തു. 1840 മുതൽ 1842 വരെ ഇദ്ദേഹം വെസ്റ്റ് ഇൻഡീസ് സന്ദർശിച്ചു. 1845 മുതൽ 1847 വരെ ഗ്രീസ്, ഈജിപ്റ്റ്, ടർക്കി, ആഫ്രിക്കയുടെ പടിഞ്ഞാറൻ തീരം എന്നിവ അടിമത്തത്തെക്കുറിച്ച് പഠിക്കാനായി ഇദ്ദേഹം സന്ദർശിക്കുകയുണ്ടായി.

1833 മുതൽ 1847 വരെ ഇദ്ദേഹം അടിമത്തത്തെപ്പറ്റി ധാരാളം ലേഖനങ്ങൾ പ്രസിദ്ധപ്പെടുത്തുകയുണ്ടായി. അടിമത്തം നിർത്തലാക്കുന്നതിന്റെ മെച്ചങ്ങളെപ്പറ്റിയാണ് ഇദ്ദേഹം കൂടുതൽ ചർച്ച ചെയ്തിരുന്നത്. കരീബിയൻ കോളനികളിൽ സാമൂഹികവും സാമ്പത്തികവും രാഷ്ട്രീയവുമായ മാറ്റങ്ങൾ വരുത്തുന്നതിനും ഇദ്ദേഹം ശ്രമിച്ചിട്ടുണ്ട്. വലിയ ഫാക്ടറികൾ സൃഷ്ടിച്ച് അടിമകളെ ഉപയോഗിക്കാതെ തന്നെ പഞ്ചസാര ഉത്പാദനം തുടരാനാവുമെന്നാണ് ഇദ്ദേഹം വാദിച്ചത്. ഹൈതി സന്ദർശിച്ച ആദ്യ യൂറോപ്യൻ അടിമത്ത വിരുദ്ധ പ്രവർത്തകനായിരുന്നു ഇദ്ദേഹം. ഫ്രഞ്ച് വെസ്റ്റ് ഇൻഡീസിലെ അടിമത്തവിരുദ്ധപ്രവർത്തനങ്ങളിൽ ഇദ്ദേഹത്തിന്റെ സ്വാധീനം വലുതായിരുന്നു.





</doc>
<doc id="225311" url="https://ml.wikipedia.org/wiki?curid=225311" title="അപ്പോളോ 17">
അപ്പോളോ 17

ചന്ദ്രനിൽ മനുഷ്യനെ ഇറക്കാനുള്ള അപ്പോളോ ദൗത്യങ്ങളിൽ അവസാനത്തേതായിരുന്നു അപ്പോളോ 17. അപ്പോളോ 17 ന്റെ വിജയത്തോടെ ആറു തവണ മനുഷ്യനെ ചന്ദ്രനിലിറക്കി എന്ന ബഹുമതിയും അമേരിക്ക കരസ്ഥമാക്കി. സാറ്റേൺ V റോക്കറ്റുപയോഗിച്ചായിരുന്നു വിക്ഷേപണം. 1972 ഡിസംബർ 7 ന് അന്താരാഷ്ട്രസമയം 05:33( ഇന്ത്യൻ സമയം പകൽ 11:03) നാണ് മൂന്നുയാത്രികരെയും വഹിച്ച് അപ്പോളോ വാഹനം കുതിച്ചുയർന്നത്. ഫ്ലോറിഡയിലെ കെന്നഡി സ്പേസ് സെന്ററിൽ നിന്നുമായിരുന്നു വിക്ഷേപണം. 1972 ഡിസംബർ 11 ന് അന്താരാഷ്ട്രസമയം 19:55 ന് ചന്ദ്രനിലെ ടോറസ് ലിട്രോവ് എന്ന സ്ഥലത്ത് ഇറങ്ങി. മൂന്നു ദിവസവും മൂന്നുമണിക്കൂറുമാണ് രണ്ടു യാത്രികർ ചന്ദ്രോപരിതലത്തിൽ ചിലവഴിച്ച് പരീക്ഷണങ്ങൾ നടത്തിയത്. മിഷൻ കമാൻഡർ യുജിൻ എ സെർണാൻ ആയിരുന്നു. കമാൻഡോ മോഡ്യൂൾ പൈലറ്റായ റൊണാൾഡ് ഇ ഇവാൻസും ലൂണാർ മോഡ്യൂൾ പൈലറ്റായ ഹാരിസൺ എച്ച് സ്മിത്തുമായിരുന്നു മറ്റു യാത്രികർ. യൂജിൻ സെർണാനും ഹാരിസൺ സ്മിത്തും ചന്ദ്രോപരിതലത്തിലിറങ്ങി പരീക്ഷണങ്ങൾ നടത്തിയപ്പോൾ റൊണാൾഡ് ഇ ഇവാൻസ് ചന്ദ്രനു ചുറ്റുമുള്ള ഭ്രമണപഥത്തിൽ തന്നെ തുടർന്നു. സെർനാനും ഷിമിറ്റും ചന്ദ്രനിൽ താപപ്രവാഹപരീക്ഷണം നടത്തി. അവർ ചാന്ദ്രജീപ്പിൽ യാത്രചെയ്തു. തെർമോമീറ്റർ പ്രവർത്തിപ്പിച്ചു. അഗ്നിപർവതങ്ങളെക്കുറിച്ചുള്ള പഠനമായിരുന്നു ലക്ഷ്യം. ചാന്ദ്രപേടകം ഇറങ്ങിയ സ്ഥലത്തെ പൊടിയിൽ കാലുകൾ 20-25. സെ.മീറ്ററോളം താഴ്ന്നിരുന്നു. അവിടെ ഇളം ചെമപ്പുനിറത്തിലുള്ള പാറകൾ കണ്ടു. ജലാംശം ഉള്ളതായി സംശയിക്കപ്പെട്ടിരിക്കുന്നു. ഡിസംബർ 14നാണ് അവർ ഭൂമിയിലേക്കുള്ള മടക്കയാത്ര ആരംഭിച്ചത്. ഡിസംബർ 19ന് അവർ സുരക്ഷിതരായി ഭൂമിയിൽ തിരിച്ചെത്തുകയും ചെയ്തു.



</doc>
<doc id="225313" url="https://ml.wikipedia.org/wiki?curid=225313" title="എൻ.എസ്. പരമേശ്വരൻ പിള്ള">
എൻ.എസ്. പരമേശ്വരൻ പിള്ള

എൻ എസ്‌ പരമേശ്വരൻ പിള്ള (1931-2010) ഇന്ത്യൻ കോഫീ ഹൗസ് പ്രസ്ഥാനത്തിന്റെ കേരളത്തിലെ സ്ഥാപക സെക്രട്ടറിയാണ് . നടയ്ക്കൽ പരമേശ്വരൻ പിള്ള എന്ന പേരിൽ കോഫി ഹൗസിന്റെ കഥ എന്ന പുസ്തകം എഴുതി. കോഫി ഹൗസ് പ്രസ്ഥാനത്തിന്റെ ഏക ലിഖിത ചരിത്രം ഇതാണ്.

നടയ്ക്കൽ പരമേശ്വരൻ പിള്ള എന്ന തൂലികാനാമത്തിലാണ് "കോഫി ഹൗസിന്റെ കഥ" എന്ന പുസ്തകം ഇദ്ദേഹം പുറത്തിറക്കിയത്. മാധ്യമം ആഴ്ചപ്പതിപ്പ് ആണ് പരമ്പരയായി ഇതിന്റെ പ്രധാനഭാഗങ്ങൾ ആദ്യമായി പ്രസിദ്ധീകരിച്ചത്. പിന്നീട് കറൻറ് ബുക്സ്, തൃശൂർ പുറത്തിറക്കിയ ഈ പുസ്തകത്തിന് അവതാരികയെഴുതിയത് എം. ടി. വാസുദേവൻ നായർ ആയിരുന്നു. 2007-ലെ നല്ല ആത്മകഥയ്ക്കുള്ള അബുദാബി ശക്തി അവാർഡ് ഈ കൃതിക്ക് ലഭിച്ചിട്ടുണ്ട്.

1931 മേയ് 25-ന് ആലപ്പുഴയിലെ പള്ളിപ്പുറത്താണ് ജനിച്ചത്. നാലാം ക്ലാസ് ജയിച്ചെങ്കിലും ദാരിദ്ര്യം കാരണം പഠിപ്പവസാനിപ്പിക്കേണ്ടി വന്നു. ജോലി തേടി വീട്ടിൽ നിന്ന് ഒളിച്ചോടി. നിർമ്മാണമേഖലയിൽ കൂലിത്തൊഴിലാളിയായും, പാചകക്കാരനായും, ഹോട്ടലിലെ വിതരണക്കാരനായും, കപ്പലണ്ടിയും മുറുക്കാനും വിൽക്കുന്നയാളായും, കയർ ഫാക്ടറിയിലെ തൊഴിലാളിയായും, കൊച്ചി ഹാർബറിൽ "വാട്ടർ ബോയ്" ആയും, റേഷൻ ഡിപ്പോയിലെ ക്ലർക്കായും, വക്കീൽ ഗുമസ്തനായും മറ്റും ജോലി ചെയ്തു. വളരെ നാൾ അലഞ്ഞ ശേഷം കോഫി ബോർഡിന്റെ എറണാകുളത്തുള്ള ഇന്ത്യാ കോഫി ഹൗസിൽ അവസാന ഗ്രേഡ് ജീവനക്കാരനായി ദിവസക്കൂലിക്ക് 1945-ൽ ജോലിക്ക് ചേർന്നു. ഇന്ത്യാ കോഫീ ഹൗസിന്റെ ബെല്ലാറി, തൃശൂർ, കോയമ്പത്തൂർ, ഊട്ടി, മദ്രാസ്, കോട്ടയം ശാഖകളിൽ ജോലി ചെയ്തു.

അക്കാലത്ത് ബ്രിട്ടീഷ് ഭരണത്തിനു കീഴിൽ കോഫീ ഹൗസിലെ തൊഴിലാളികളുടെ ജീവിതം ദുരിതമയമായിരുന്നു. ജോലിക്കാർക്ക് പ്രതിഷേധിക്കാനോ സംഘം ചേരാനോ സ്വാതന്ത്യമുണ്ടായിരുന്നില്ല. ഇതിനെതിരേ മലയാളികളായ ജോലിക്കാർ നടത്തിയ നീക്കത്തിലൂടെയാണ് ഇദ്ദേഹം ട്രേഡ് യൂണിയൻ പ്രവർത്തകനായി മാറുന്നത്. അങ്ങനെ, എ.ഐ.ടി.യു.സിയുടെ കീഴിൽ രൂപം കൊണ്ട ഇന്ത്യ കോഫി ബോർഡ് ലേബറേഴ്സ് യൂണിയന്റെ സ്ഥാപക നേതാക്കളിലൊരാളായി ഇദ്ദേഹം. ബെല്ലാറി, തൃശൂർ, കോയമ്പത്തൂർ, ഊട്ടി, മദ്രാസ്, കോട്ടയം എന്നീ സ്ഥലങ്ങളിൽ ഐസിബിഎൽയു നേതാവായി ഇദ്ദേഹം ട്രേഡ് യൂണിയൻ പ്രവർത്തനം നടത്തിയിട്ടുണ്ട്.

1957-ൽ കോഫീ ഹൗസ് നഷ്ടത്തിലാണെന്നു ചൂണ്ടിക്കാട്ടി നിർത്താനുള്ള കേന്ദ്ര സർക്കാർ നീക്കത്തിനെതിരായുള്ള സമരത്തിന് നേതൃത്വം നൽകിയവരിലൊരാളായിരുന്നു ഇദ്ദേഹം. കോഫീ ഹൗസുകൾ അടയ്ക്കാനുള്ള തീരുമാനം വരുമ്പോൾ യൂണിയന്റെ കേരള സംസ്ഥാന സെക്രട്ടറിയായിരുന്നു. ജീവനക്കാരുടെ നടത്തിപ്പിലുള്ള കോഫി ഹൗസുകൾ കേരളത്തിൽ സ്ഥാപിക്കാൻ യൂണിയൻ ഇദ്ദേഹത്തെ ചുമതലപ്പെടുത്തി. തൂശൂരിലെ കമ്യൂണിസ്റ്റ് നേതാവായിരുന്ന ടി.കെ. കൃഷ്ണൻ എം. എൽ. എ.യുടെയും (പ്രസിഡൻറ്) ഇദ്ദേഹത്തിന്റെയും (സെക്രട്ടറി) നേതൃത്വത്തിൽ തൃശൂർ, പാലക്കാട് എന്നിവിടങ്ങളിൽ പിരിച്ചുവിടപ്പെട്ട കോഫീ ഹൗസ് തൊഴിലാളികളുടെ സഹകരണസംഘങ്ങൾ നിലവിൽ വന്നു. 1958 മാർച്ച് 8-ന് മുൻ കോഫീ ഹൗസ് തൊഴിലാളികൾ ആരംഭിച്ച കേരളത്തിലെ ആദ്യ ഇന്ത്യൻ കോഫി ഹൗസ് എ.കെ.ജി. ഉദ്ഘാടനം ചെയ്തു. പരമേശ്വരൻ പിള്ളയായിരുന്നു ഇതിന്റെ മാനേജറും കൗണ്ടർ ക്ലാർക്കും അക്കൗണ്ടൻറും. ഈ കോഫീ ഹൗസിൽ നിന്നാണ് ഇന്ത്യൻ കോഫീ ഹൗസുകളുടെ ശൃംഖല കേരളത്തിൽ പടർന്നു പന്തലിച്ചത്. ഒന്നാമത്തെ കോഫീ ഹൗസ് ഇപ്പോഴും തൃശൂർ റൗണ്ട് സൗത്തിൽ പ്രവർത്തിക്കുന്നുണ്ട്.

മൂന്നു പതിറ്റാണ്ടുകാലം ഇദ്ദേഹം ഐ.സി.എച്ച്. പ്രസ്ഥാനത്തെ മുന്നോട്ടു കൊണ്ടുപോയി. തൃശൂരുള്ള സൊസൈറ്റിയുടെ സ്ഥാപക സെക്രട്ടറി, സെയിൽസ് മാനേജർ, ചീഫ് സെയിൽസ് ഓഫീസർ, ചീഫ് എക്സിക്യൂട്ടീവ് ഓഫീസർ എന്നീ നിലകളിൽ സേവനമനുഷ്ടിച്ചു. പാലക്കാട്ടെ സൊസൈറ്റിയുടെ സ്ഥാപകസെക്രട്ടറിയുമായിരുന്നു.

ഫെഡറേഷൻ ഓഫ് ഐ.സി.എച്ച്. സൊസൈറ്റീസ് എന്ന കൂട്ടായ്മയുടെ ഡയറക്ടർ, ഡെപ്യൂട്ടി ചെയർമാൻ, ചെയർമാൻ എന്ന നിലകളിലും ഇദ്ദേഹം പ്രവർത്തിച്ചിട്ടുണ്ട്. ഇന്ത്യയിലെ എല്ലാ ഐ.സി.എച്ചുകളുടേയും ഡൽഹി ആസ്ഥാനമായ സംഘടനയാണിത്.

1940-കളിൽ അവിഭക്ത കമ്യൂണിസ്റ്റ് പാർട്ടിയുടെ സി.പി.ഐ- രഹസ്യ അംഗമായിരുന്നു. പാർട്ടിയുടെ നായ്ക്കനാൽ ബ്രാഞ്ചിന്റെ സെക്രട്ടറിയായും പ്രവർത്തിച്ചിട്ടുണ്ട്. പാർട്ടി പിളർന്ന ശേഷം സി.പി.ഐ.എമ്മിന്റെ Communist Party of India പ്രവർത്തകനായി. പാർട്ടിയുടെ നായ്ക്കനാൽ ബ്രാഞ്ച് സെക്രട്ടറി, തൃശൂർ ടൗൺ നോർത്ത് ബ്രാഞ്ച് സെക്രട്ടറി, തൃശൂർ ലോക്കൽ കമ്മിറ്റി അംഗം എന്നീ നിലകളിൽ പ്രവർത്തിച്ചിട്ടുണ്ട്.

ഇടപ്പള്ളി സ്വദേശിനിയായ കെ. എൻ. ലളിതമ്മയെയാണ് ഇദ്ദേഹം വിവാഹം ചെയ്തത്. ശ്രീമതി ലളിതമ്മയും ഇന്ത്യൻ കോഫി ഹൗസിന്റെ സ്ഥാപകാംഗങ്ങളിലൊ‌രാളാണ്. 

എൻ.പി. ചന്ദ്രശേഖരൻ (കൈരളി ടി.വി.യുടെ ന്യൂസ് ആൻഡ് കറണ്ട് അഫയേഴ്സ് ഡയറക്ടർ), എൻ. പി. ഗിരീശൻ (ഇന്ത്യൻ കോഫി ഹൗസ്), എൻ.പി. മുരളി, എൻ.പി. സുനിത എന്നിവരാണ് മക്കൾ.

2010 ഡിസംബർ 17-നാണ് ഇദ്ദേഹം നിര്യാതനായത്. മൃതദേഹം തൃശൂരിലെ പാമ്പാടിയിൽ ഭാരതപ്പുഴയുടെ തീരത്ത് മത ചടങ്ങുകളില്ലാതെ സംസ്കരിച്ചു.




</doc>
<doc id="225314" url="https://ml.wikipedia.org/wiki?curid=225314" title="രേഖീയ ബീജഗണിതം">
രേഖീയ ബീജഗണിതം

രേഖീയ ബീജഗണിതം{Linear algebra} ഗണിതശാസ്ത്രത്തിന്റെ ഒരു ശാഖയാണു്. രേഖീയ ശ്രേണികളുടെ (System of linear equations) നിർധാരണം ചെയ്യുന്ന രീതികളി ൽ നിന്നാണ് ഈ ശാഖയുടെ ഉദ്ഭവം. രേഖീയ സമീകരണങ്ങളുടെ ശ്രേണികകൾ (System of linear equations) നിർധാരണം ചെയ്യുന്ന രീതികളി ൽ നിന്നാണ് ഈ ശാഖയുടെ ഉദ്ഭവം. അങ്ങന്നെയുള്ള സമീകരണങ്ങൾ സ്വാഭാവികമായി മാട്രിക്സ്‌ഉം വെക്ടർഉം ഉപയോഗിച്ച് എഴുതാം . ശുദ്ധഗണിതത്തിന്റേയും, പ്രയുക്ത ഗണിതത്തിന്റേയും അടിസ്ഥാനമാണു് ഈ ശാഖ.

ഡിറ്റർമിനന്റുകളുടെ പഠനത്തോടെയാണ് രേഖീയ ബീജഗണിതത്തിന്റെ ഉദ്ഭവമെന്ന് പറയാം. 1693-ൽ ഗൊട്ട് ഫ്രീഡ്‌ ലെയ്ബ്നിസ് ഡിറ്റർമിനന്റുകൾ ഉപയോഗിച്ചിരുന്നു, തുടർന്ന് 1750-ൽ ഗബ്രിയേൽ ക്രാമർ, ക്രാമർ നിയമം രൂപീകരിച്ചു. പിന്നീട് 1800കളുടെ തുടക്കത്തിൽ കാൾ ഫ്രെഡറിക് ഗോസ്സ് രേഖീയ ശ്രേണികളുടെ (System of linear equations) നിർധാരണം ചെയ്യാനായി ഗോസ്സിയൻ എലിമിനേഷൻ രൂപീകരിച്ചു

രേഖീയ ബീജഗണിതത്തിലെ പ്രധാന ആശയങ്ങളിലൊന്നാണ് സദിശസമഷ്ടിഅഥവാ വെക്റ്റർ സ്പേയ്സ്(Vector space). ഇതിലെ അംഗങ്ങളാണ് സദിശങ്ങൾ (Vectors).ഏറ്റവും ലളിതമായ വെക്റ്റർ സ്പേയ്സുകളാണ് ദ്വിമാനവും (2Dimesion) ത്രിമാനവും(3Dimension). വെക്റ്റർ സ്പേയ്സ് എന്നാൽ പ്രധാനസംകാരകങ്ങൾ സദിശസങ്കലനവും അദിശഗുണനവും ആയ ഒരു ഗണമാണ്.

F എന്ന രേഖീയസംഖ്യകളുടേയോ സമ്മിശ്രസംഖ്യകളുടേയോ ഒരു ക്ഷേത്രത്തെ(Field) പരിഗണിക്കുക. ഇതിലെ അംഗങ്ങൾ അദിശങ്ങളാണ്. F എന്ന ക്ഷേത്രത്തിൽ നിർവ്വചിക്കുന്ന വെക്റ്റർ സ്പേയ്സ് എന്നാൽ സദിശസങ്കലനം, അദിശഗുണനം എന്നീ രണ്ട് സംകാരകങ്ങളടങ്ങിയ ഒരു ഗണമാണ്.

എല്ലാ u, v, w ∈ V, u + (v + w) = (u + v) + w.
എല്ലാ v, w ∈ V, v + w = w + v.
എല്ലാ v ∈ Vയ്ക്കും 0 ∈ V,എങ്ങനെയെന്നാൽv + 0 = v 
എല്ലാ v ∈ Vയ്ക്കും സങ്കലനവിപരീതം wഉണ്ട്.എങ്ങനെയെന്നാൽ v + w = 0.
എല്ലാ a ∈ F യ്ക്കും v, w ∈ Vയ്ക്കും a (v + w) = a v + a w.
എല്ലാ a, b ∈ F യ്ക്കും v ∈ V,യ്ക്കും (a + b) v = a v + b v.
എല്ലാ a, b ∈ F യ്ക്കും v ∈ V, a (b v) = (ab) v.


</doc>
<doc id="225318" url="https://ml.wikipedia.org/wiki?curid=225318" title="ദേശീയ യുവദിനം (ഇന്ത്യ)">
ദേശീയ യുവദിനം (ഇന്ത്യ)

സ്വാമി വിവേകാനന്ദൻ്റെ ജന്മദിനം-ജനുവരി 12 ഇന്ത്യയിൽ ദേശീയ യുവജനദിനമായി ആചരിക്കുന്നു. 1984ൽ ആണ് ഭാരത സർക്കാർ സ്വാമി വിവേകാനന്ദന്റെ ജന്മദിനം ദേശീയ യുവദിനമായ് ആചരിക്കാൻ തീരുമാനിച്ചു. 1985 മുതൽ ഭാരതം ദേശീയ യുവജനദിനം ആഘോഷിയ്ക്കുന്നു. 


</doc>
<doc id="225330" url="https://ml.wikipedia.org/wiki?curid=225330" title="അരേലിയേസീ">
അരേലിയേസീ

സുരഭി(Aromatic)കളായ അനവധി ഓഷധികളും കുറ്റിച്ചെടികളും ചെറുവൃക്ഷങ്ങളും വള്ളിച്ചെടികളും ഉൾപ്പെടുന്ന സസ്യകുടുംബമാണ് അരേലിയേസീ. 50-ൽപ്പരം ജീനസ്സുകളിലായി 500-ലധികം സ്പീഷിസ് ഇതിലുണ്ട്. ഇവ ലോകത്തിന്റെ എല്ലാഭാഗത്തും കാണപ്പെടുന്നു. ഉദ്യാനങ്ങളിൽ അലങ്കാരത്തിനുവേണ്ടി വളർത്തുന്ന പല ഇലച്ചെടികളും (foliage plants) അപൂർവം ചില ഔഷധച്ചെടികളും ഈ കുടുംബത്തിൽപ്പെടുന്നു.
തണ്ടുകൾ ചിലപ്പോൾ മുള്ളുനിറഞ്ഞവയായിരിക്കും. മിക്ക ജീനസ്സുകളുടെയും ഇലകൾ സംയുക്ത (compound) മായിരിക്കുമെങ്കിലും ലഘുവിഭാഗത്തിൽ (simple) പെടുന്നവയുമുണ്ട്. പുഷ്പങ്ങൾ ചെറുതും അനാകർഷകവുമാണ്. പുഷ്പങ്ങൾക്ക് ഇളം പച്ചയോ വെള്ളയോ നിറമായിരിക്കും. അവ ഛത്ര(umbel മായോ ഛത്രീയമുണ്ഡങ്ങളായോ (umbellate heads) കാണപ്പെടുന്നു. പുഷ്പങ്ങൾ ഏകലിംഗികളോ ദ്വിലിംഗികളോ ആയിരിക്കും. വളരെച്ചെറിയ ബാഹ്യദളപുടം മിക്കവാറും അണ്ഡാശയത്തോട് പറ്റിച്ചേർന്നിരിക്കും. അഞ്ചുദളങ്ങളുണ്ട്. ഇവ കോരസ്പർശീയമോ (valvate) കോരഛാദീയമോ (imbricate) ആയി ക്രമീകരിച്ചിരിക്കും. ദളങ്ങളുടെ അത്രതന്നെ എണ്ണത്തിലുള്ള കേസരങ്ങൾ ഏകാന്തരന്യാസത്തിൽ ഉപരിജനി (eplgynous) ഡിസ്കിൽ ക്രമീകരിച്ചിരിക്കും. അണ്ഡാശയത്തിന് ഒന്നോ അതിലധികമോ അറകൾ ഉണ്ട്.
1-2 മീ. ഉയരമുള്ള അരേലിയ റെസിമോസ എന്ന ചെറുവൃക്ഷം അമേരിക്കയിൽ സർവസാധാരണമാണ്. അരേലിയ സൈനെൻസിസ്, അ. എലേറ്റ എന്നിവയാണ് ഏഷ്യൻ ഇനങ്ങൾ. ഇവയ്ക്ക് കാഴ്ചയിൽ ഉത്തര അമേരിക്കൻ ഇനമായ അരേലിയ സ്പൈനോസയോടു സാദൃശ്യമുണ്ടെങ്കിലും കൂടുതൽ പകിട്ടുള്ളവയാണ് ഇവയുടെ പൂക്കൾ. ചൈനീസ് ആഞ്ചെലിക്ക എന്നറിയപ്പെടുന്ന അരേലിയ സൈനെൻസിസ് കൃഷി ചെയ്യപ്പെടുന്ന ഒരിനമാണ്. അരേലിയ റെസിമോസ്സ്, അ. നൂഡിക്കോളിസ്, അ.സ്പൈനോസ എന്നിവയുടെ വേരുകളിൽ കാൽസ്യം ഓക്സലേറ്റടങ്ങിയിട്ടുള്ള വഴുവഴുപ്പുള്ള ഒരു ദ്രാവകമുണ്ട്. ആരോഗ്യദായകമാണ് ഈ ദ്രാവകം എന്നു കരുതപ്പെടുന്നു. 


</doc>
<doc id="225336" url="https://ml.wikipedia.org/wiki?curid=225336" title="ലിസമ്മയുടെ വീടു്">
ലിസമ്മയുടെ വീടു്

ബാബു ജനാർദ്ദനന്റെ രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ ഒരു മലയാളചലച്ചിത്രമാണ് ലിസമ്മയുടെ വീട്. മീര ജാസ്മിൻ, രാഹുൽ മാധവ്, സലീം കുമാർ തുടങ്ങിയവരാണ് ഈ സിനിമയിലെ പ്രധാന അഭിനേതാക്കൾ. ബാബു ജനാർദ്ദനന്റെ തന്നെ തിരക്കഥയിൽ ലാൽജോസ് സംവിധാനം ചെയ്ത് 2006-ൽ പുറത്തിറങ്ങിയ "അച്ഛനുറങ്ങാത്ത വീട്" എന്ന സിനിമയുടെ തുടർച്ചയായാണ് ഈ സിനിമ നിർമ്മിച്ചത്. "സാമുവേലിന്റെ മക്കൾ" എന്ന് പേരിടാനായിരുന്നു ആദ്യം ഉദ്ദേശിച്ചതെങ്കിലും പിന്നീട് പ്രധാനകഥാപാത്രത്തിന്റെ പേരിനോട് അനുബന്ധിച്ച് "ലിസമ്മയുടെ വീട്" എന്ന പേര് സ്വീകരിക്കുകയായിരുന്നു.



</doc>
<doc id="225347" url="https://ml.wikipedia.org/wiki?curid=225347" title="ദേശീയ ഗ്രന്ഥ സൂചി">
ദേശീയ ഗ്രന്ഥ സൂചി

ഇന്ത്യയിൽ പ്രസിദ്ധീകരിക്കുന്ന ആധികാരിക ഗ്രന്ഥങ്ങളുടെ ഗ്രന്ഥസൂചി. ഇവ ഇംഗ്ലീഷിലും ഭാരതത്തിലെ അംഗീകൃതമായ 22 പ്രാദേശിക ഭാഷകളിലും പ്രസിദ്ധീകരിക്കുന്നു. കേന്ദ്ര ഗവണ്മെന്റിന്റെ കീഴിലുള്ള, കൊൽക്കത്തയിൽ പ്രവർത്തിക്കുന്ന നാഷണൽ ലൈബ്രറിയുടെ പരിധിയിൽ വരുന്ന സെൻട്രൽ റഫറൻസ് ലൈബ്രറിയാണ് 1958 മുതൽ നാഷണൽ ബിബ്ലിയോഗ്രഫി പ്രസിദ്ധീകരിച്ചുവരുന്നത്.

1954-ൽ പാസ്സാക്കിയ 'ഡെലിവറി ഓഫ് ബുക്സ് (പബ്ലിക് ലൈബ്രറീസ്)' നിയമം അനുസരിച്ച് ഇന്ത്യയിൽ പ്രസിദ്ധപ്പെടുത്തുന്ന എല്ലാ ഗ്രന്ഥങ്ങളുടെയും ഓരോ കോപ്പി നാഷണൽ ലൈബ്രറി ഉൾ പ്പെടെയുള്ള നാല് ലൈബ്രറികൾക്ക് അയച്ചുകൊടുക്കണം. വർത്തമാനപത്രങ്ങളെയും ആദ്യ ലക്കമൊഴിച്ചുള്ള ആനുകാലിക പ്രസിദ്ധീകരണങ്ങളെയും ഈ നിയമത്തിൽനിന്ന് ഒഴിവാക്കിയിട്ടുണ്ട്. ഇപ്രകാരം ലഭിക്കുന്ന ഗ്രന്ഥങ്ങളുടെ വിവരണമാണ് ദേശീയ ഗ്രന്ഥസൂചിയിൽ ഉൾപ്പെടുത്തുന്നത്.
ആദ്യം മൂന്നുമാസത്തിലൊരിക്കൽ (ത്രൈമാസികം) പ്രസിദ്ധീകരിച്ചു തുടങ്ങിയ ഗ്രന്ഥസൂചി 1963 മുതൽ മാസികയായി ഇറങ്ങിത്തുടങ്ങി. ഈ മാസികകളുടെ ഓരോ വർഷത്തെയും സൂചികകൾ ഒരുമിച്ചുചേർത്ത് വാർഷിക വാല്യങ്ങളും പ്രസിദ്ധീകരിച്ചുവരുന്നു. 1977-ൽ മുടങ്ങിയ പ്രസിദ്ധീകരണം 1984-ൽ പുനരാരംഭിച്ചു. 1984-87, 1989-90 വർഷങ്ങളിൽ കൃത്യമായി പ്രസിദ്ധീകരിച്ച മാസികകളുടെ സഞ്ചിത വാർഷിക വാല്യങ്ങളും തയ്യാറാക്കിയിട്ടുണ്ട്. അഞ്ചുവർഷത്തിലൊരിക്കൽ പഞ്ചവത്സര ഇൻഡെക്സുകളുടെ പ്രകാശനവും വിഭാവനം ചെയ്തിട്ടുണ്ടെങ്കിലും 1958 മുതൽ 1962 വരെയുള്ള സഞ്ചിത വാല്യം മാത്രമേ പ്രകാശിതമായിട്ടുള്ളൂ.

1972-വരെ ദേശീയ ഗ്രന്ഥസൂചിക്ക് രണ്ട് ഭാഗങ്ങളുണ്ടായിരുന്നു. ഡ്യൂയി ഡെസിമൽ ക്ളാസിഫിക്കേഷൻ നമ്പർ അനുസരിച്ച് ഒരു പട്ടികയായി എല്ലാ ഭാഷകളുടെയും ഗ്രന്ഥവിവരങ്ങൾ സൂചികയിൽ ചേർക്കുന്നു. റോമൻ ലിപിയിലാണ് ഗ്രന്ഥങ്ങളുടെ സൂചിക അച്ചടിക്കുന്നത്. കോളൻ ക്ലാസിഫിക്കേഷൻ അനുസരിച്ചുള്ള നമ്പറും നല്കിവരുന്നു. ഗ്രന്ഥകർത്താവ്, ഗ്രന്ഥനാമം, പ്രസിദ്ധീകരണ വർഷം, സ്ഥലം, പ്രസാധകർ, മുദ്രണാലയത്തിന്റെ പേര്, വില, ബയന്റിങ് രീതി, വലിപ്പം, ചിത്രങ്ങളുടെ വിവരണം എന്നിവ നല്കിയിരിക്കുന്നു. ഗ്രന്ഥത്തിന്റെ ഭാഷയും വിലയും ഉചിതമായ സ്ഥാനത്ത് നല്കുന്നുണ്ട്. ഗ്രന്ഥനാമം, ഗ്രന്ഥവിഷയം, ഗ്രന്ഥകർത്താവ് എന്നിവയുടെ ഇൻഡെക്സും ഉൾ പ്പെടുത്തിവരുന്നു.

ഇവ കൂടാതെ ഓരോ ഭാഷയിലും പ്രസിദ്ധീകരിക്കുന്ന ഗ്രന്ഥങ്ങളുടെ സൂചിക അതതു ഭാഷകളിൽത്തന്നെ തയ്യാറാക്കുന്നുണ്ട്. ഇതിന്റെ പ്രസിദ്ധീകരണച്ചുമതല സംസ്ഥാന ഗവണ്മെന്റുകൾക്കാണ്.

ഒന്നാം ഭാഗം അനൗദ്യോഗിക പ്രസിദ്ധീകരണങ്ങളുടെ പട്ടികയും രണ്ടാം ഭാഗം സർക്കാർ-അർധ സർക്കാർ സ്ഥാപനങ്ങൾ എന്നിവയുടെ ഔദ്യോഗിക പ്രസിദ്ധീകരണങ്ങളുടെ പട്ടികയുമാണ്. 1973 മുതൽ രണ്ടുഭാഗങ്ങളും സംയോജിപ്പിച്ച് ഒന്നായി പ്രസിദ്ധീകരിച്ചുവരുന്നു. എല്ലാ ഭാഷകളിലെയും പുസ്തകങ്ങൾ വിഷയാടിസ്ഥാനത്തിൽ ക്രമീകരിച്ച് 'ഡ്യൂയി ഡെസിമൽ ക്ലാസിഫിക്കേഷൻ' നമ്പർ അനുസരിച്ച് ഒറ്റ പട്ടികയായി ക്രമപ്പെടുത്തിയിരിക്കുകയാണ്. ഇത് ഗ്രന്ഥങ്ങളുടെ ഭാഷാഭേദം പരിഗണിക്കാതെ ഒരേ ക്രമത്തിൽ റോമൻ ലിപിയിൽ നല്കിയിരിക്കുന്നു. ഓരോ പുസ്തക വിവരണം കഴിഞ്ഞും കോളൻ ക്ലാസിഫിക്കേഷൻ അനുസരിച്ചുള്ള നമ്പർ നല്കിയിട്ടുണ്ട്. കോളൻ പദ്ധതി സ്വീകരിച്ചിട്ടുള്ള ഗ്രന്ഥശാലകളുടെ സൗകര്യം മുൻനിർത്തിയാണ് ഇത്തരം ക്രമീകരണം ചെയ്തിട്ടുള്ളത്.

എല്ലാ ഭാഷകളിലെയും ഗ്രന്ഥങ്ങളെ ഉൾപ്പെടുത്തിയിട്ടുള്ളതും റോമൻ ലിപിയിൽ തയ്യാറാക്കിവരുന്നതുമായ സാധാരണ ലക്കങ്ങൾക്കു പുറമേ, ഓരോ ഭാഷയിലെയും പുസ്തകപ്പട്ടികകൾ അതതു ഭാഷകളിൽത്തന്നെ വാർഷിക വാല്യങ്ങളായി പ്രസിദ്ധീകരിക്കാനും 1958-ൽ ആരംഭമിട്ടു. ഭാരതീയ ഭാഷകളിലെ പ്രഥമ ശാസ്ത്രീയ ഗ്രന്ഥസൂചികൾ എന്ന ബഹുമതി ഈ വാർഷിക ലക്കങ്ങൾക്കാണ് ലഭിച്ചത്. മലയാളത്തെ സംബന്ധിച്ചിടത്തോളം ആദ്യമായി അച്ചടിച്ച മലയാളം കാറ്റലോഗോടുകൂടിയാണ് വാർഷിക വാല്യങ്ങൾ പ്രസിദ്ധീകരിച്ചത്. സെൻട്രൽ റഫറൻസ് ലൈബ്രറിയാണ് വിവിധ ഭാഷാവാല്യങ്ങൾ തയ്യാറാക്കുന്നതെങ്കിലും അവയുടെ വിതരണച്ചുമതല ബന്ധപ്പെട്ട സംസ്ഥാന ഗവണ്മെന്റുകൾക്കാണ്.

ദേശീയ ഗ്രന്ഥസൂചിയുടെ മലയാള വാല്യത്തിന്റെ 1000 കോപ്പികൾ പ്രധാന ഗ്രന്ഥശാലകൾക്കും വിദ്യാഭ്യാസ സ്ഥാപനങ്ങൾക്കും സൗജന്യമായി വിതരണം ചെയ്തുവരുന്നു. തിരുവനന്തപുരം പബ്ലിക്ക് ലൈബ്രറിയുടെ ലൈബ്രേറിയനാണ് ഈ വിതരണത്തിന്റെ ചുമതല വഹിക്കുന്നത്.

ഭാരതീയ ഗ്രന്ഥങ്ങളുടെ പട്ടിക എന്ന നിലയിലും അതതു ഘട്ടത്തിൽ പ്രസിദ്ധീകരിക്കുന്ന ഗ്രന്ഥങ്ങൾ ലൈബ്രറികളുടെയും പൊതുജനങ്ങളുടെയും സത്വര ശ്രദ്ധയിൽ കൊണ്ടുവരുന്നതിനുള്ള മാധ്യമമെന്ന നിലയിലും ദേശീയ ഗ്രന്ഥസൂചി പ്രാധാന്യമുള്ള ഒരു പ്രസിദ്ധീകരണമാണ്.


</doc>
<doc id="225349" url="https://ml.wikipedia.org/wiki?curid=225349" title="സിംഫണി">
സിംഫണി

പാശ്ചാത്യസംഗീതത്തിലെ ഒരു സങ്കേതം. വിവിധ സംഗീതഉപകരണങ്ങൾ ഏകാത്മകമായ വായിക്കുന്ന ഓർക്കസ്ട്രയാണ് സിഫണി. മൊസാർട്ടിന്റെയും ബിഥോവന്റെയും മറ്റും സിംഫണികൾ വളരെ പ്രശസ്തമാണ്. പാശ്ചാത്യ ഓർക്കസ്ട്രയിൽ സിംഫണിക്ക് വളരെയധികം പ്രാധാന്യമുണ്ട്. എന്നാൽ ഇന്ത്യൻ സംഗീതത്തിൽ സിംഫണിയേക്കാൾ പ്രാധാന്യം ഹാർമണിക്കാണ്.


</doc>
<doc id="225351" url="https://ml.wikipedia.org/wiki?curid=225351" title="രാഹുൽ മാധവ്">
രാഹുൽ മാധവ്

രാഹുൽ മാധവ് ഒരു ദക്ഷിണേന്ത്യൻ സിനിമാ അഭിനേതാവാണ്. മലയാള സിനിമകളിലാണ് അദ്ദേഹം കൂടുതലായി അഭിനയിക്കാറുള്ളത്. ചില തമിഴ് സിനിമകളിലും അദ്ദേഹം അഭിനയിച്ചിട്ടുണ്ട്. വാടാമല്ലി, ബാങ്കോക് സമ്മർ തുടങ്ങിയ സിനിമകൾ അദ്ദേഹത്തിന് മലയാള ചലച്ചിത്ര രംഗത്ത് പ്രശസ്തി നേടിക്കൊടുത്തു. 2009ൽ പുറത്തിറങ്ങിയ "അതേ നേരം അതേ ഇടം" എന്ന തമിഴ് സിനിമയിലൂടെയാണ് ചലച്ചിത്ര അഭിനയ രംഗത്ത് കടന്നുവന്ന ഇദ്ദേഹം ഇതുവരെ 9ഓളം ചലച്ചിത്രങ്ങളിൽ അദ്ദേഹം അഭിനയിച്ചിട്ടുണ്ട്.


</doc>
<doc id="225352" url="https://ml.wikipedia.org/wiki?curid=225352" title="ഇലക്ട്രോണിക് സംഗീതം">
ഇലക്ട്രോണിക് സംഗീതം

ഇലക്ട്രോണിക്ക് ഉപകരണങ്ങളുടെ സഹായത്തോടെ തയ്യാറാക്കുന്ന സംഗീതമാണ് ഇലക്ട്രോണിക് സംഗീതം. ഇലക്ട്രിക്ക് ഗിറ്റാർ, കീബോർഡ് തുടങ്ങിയവ ഉദാഹരണം. സംഗീതത്തിന്റെ നിർമ്മാണത്തിലും മറ്റു പ്രക്രിയകളിലും ഇലക്ട്രോണിക് സാങ്കേതികവിദ്യകൾ ഇന്ന് ഉപയോഗിച്ചു വരുന്നു. വിവരസാങ്കേതികവിദ്യയുടെ വരവോടെ ഈ മേഖലയിൽ കൂടുതൽ വിപ്ലവങ്ങൾ വന്നു. ഒരു സംഗീതോപകരണത്തിന്റെയും സഹായമില്ലാതെ തന്നെ കമ്പ്യൂട്ടറിൽ സംഗീതം തയ്യാറാക്കാം എന്ന അവസ്ഥ ഇന്നുണ്ട്. പാശ്ചാത്യസംഗീതത്തിലാണ് കൂടുതലായും ഈ സംവിധാനങ്ങൾ ഉപയോഗിച്ചിരുന്നത്.


</doc>
<doc id="225364" url="https://ml.wikipedia.org/wiki?curid=225364" title="മേരി ആൻഡേഴ്സൺ">
മേരി ആൻഡേഴ്സൺ

അമേരിക്കൻ നാടകനടിയായിരുന്നു മേരി ആൻഡേഴ്സൺ. 1859 ജൂലൈ 28-ന് കാലിഫോർണിയയിലെ സാക്രമെന്റോയിൽ ജനിച്ചു. 
15-ആമത്തെ വയസ്സിൽ ഷാർലറ്റ് കുഷ്മാൻ എന്ന നടിയുടെ ഉപദേശപ്രകാരം നാടകവേദിയിലേക്കു വേണ്ട പഠനങ്ങൾ ആരംഭിച്ചു. 16-ആം വയസ്സിൽ (1875) ജൂലിയറ്റിന്റെ വേഷമണിഞ്ഞ് ആദ്യമായി രംഗപ്രവേശനം നടത്തി. മേരിയുടെ അസാധാരണമായ സൗന്ദര്യം അവരുടെ പ്രശസ്തിക്ക് ഒരു കാരണമായിരുന്നു. അമേരിക്കയിലെ എല്ലാ പ്രമുഖനഗരങ്ങളിലും ഇവർ അഭിനയിച്ചിട്ടുണ്ട്. ഇതോടെ ഇവരുടെ പ്രശസ്തി വർധിച്ചു.
1883-നും 1887-നും ഇടയ്ക്ക് പലതവണ ഇവർ ലണ്ടൻ നാടകവേദിയിൽ പ്രത്യക്ഷപ്പെട്ടിരുന്നു. "ആസ് യു ലൈക് ഇറ്റ്" എന്ന ഷെയ്ക്സ്പിയർ നാടകത്തിൽ റോസലിൻഡ് എന്ന കഥാപാത്രമായുളള മേരിയുടെ അഭിനയം ഇംഗ്ലണ്ടിൽ ഇവർക്ക് പ്രശസ്തി നേടിക്കൊടുത്തു. ഡബ്ലിയു.എസ്. ഗിൽബർടിന്റെ "പിഗ്മാലിയണും ഗലാത്യയും" എന്ന നാടകത്തിലെ ഗലാത്യയുടെ വേഷവും ഷെയ്ക്സ്പിയറുടെ "ദ് വിന്റേഴ്സ് ടെയിൽ" എന്ന നാടകത്തിലെ ഹെർമൈനി, പെർഡിറ്റാ എന്നീ വേഷങ്ങളും ലേഡീ മക്ബത്ത്, അയോൺ എന്നീ കഥാപാത്രങ്ങളും മേരി ആൻഡേഴ്സണ് കീർത്തി നേടിക്കൊടുത്തവയാണ്. 1889-ൽ ഇവർ അഭിനയവേദിയിൽനിന്നു പിൻമാറി. 1890-ൽ ഒരു ബ്രിട്ടീഷ് പൗരനായ അന്റോണിയോ ഡി നവറോയെ വിവാഹം ചെയ്തു.

1940 മേയ് 29-ന് മരിക്കുംവരെ ഇവർ ഇംഗ്ലണ്ടിൽത്തന്നെ വാസമുറപ്പിച്ചിരുന്നു.



</doc>
<doc id="225367" url="https://ml.wikipedia.org/wiki?curid=225367" title="പരമേശ്വർ രാജു">
പരമേശ്വർ രാജു

ആന്ധ്ര സ്വദേശിയായ പ്രമുഖ ഡിസൈനറും കാലിഗ്രാഫറുമാണ് പൂസപ്പട്ടി പരമേശ്വർ രാജു (ജനനം : 1961).
മുത്തച്ഛനും പ്രമുഖ ശിൽപ്പിയുമായ അപ്പല റാവുവിന്റെ സ്വാധീനത്താലാണ് രാജു ചിത്രമെഴുത്തിലേക്ക് തിരിയുന്നത്. ചുവർച്ചിത്ര രചനയിലും കരിങ്കൽ ശിൽപ്പ നിർമ്മതിയിലും വിദഗ്ദ്ധനായിരുന്ന അപ്പല റാവു പുളി വിത്ത് ചതച്ചതും തുണിയും ശിൽപ്പ നിർമ്മതിക്കായി ഉപയോഗപ്പെടുത്തിയിരുന്നു. ഔറംഗാബാദിലെ സ്കൂൾ ഓഫ് ആർട്സിൽ പഠിച്ചു. പട്ടാളത്തിൽ ചേരാനുള്ള താത്പര്യം മൂലം മല കയറ്റത്തിൽ പരിശീലനം നടത്തുമായിരുന്നു. അതിനിടെ പരിക്ക് പറ്റിയതാണ് കാലിഗ്രാഫിയിലേക്ക് തിരിയാനിടയായത്.
കേന്ദ്ര സിൽക്ക് ബോർഡ് ജീവനക്കാരനായിരുന്ന രാജൂ പൈതൃക പൈതിനി നെയ്ത്തുകാരോടൊപ്പവും കാലംകാരി വിദഗ്ദ്ധരോടൊപ്പവും പ്രവർത്തിച്ചിട്ടുണ്ട്.
രചനയ്ക്കായി രാമായണത്തിലെയും ശിവപുരാണത്തിലെയും കഥാ സന്ദർഭങ്ങളാണ് സ്വീകരിക്കുന്നത്. വ്യത്യസ്തത നിറഞ്ഞ രചനാ ശൈലിയാണ് ഇദ്ദേഹത്തിന്റേത്. നേർത്തും വീതികൂടിയും ക്യാൻവാസിൽ തീർക്കുന്ന ചില വരകൾ പ്രത്യേക വീക്ഷണകോണുകളിൽ ചിത്രങ്ങളായി മാറുന്നു. ഡിസൈൻ രചനയിലും കാലിഗ്രാഫിയിലും പ്രാവീണ്യം നേടിയ ഇദ്ദേഹംത്തിന്റെ രചനകൾക്ക് 29 x 22.5 ഇഞ്ച് വലിപ്പമുണ്ടാകും. ആദ്യ കാലത്ത് പനയോലയിൽ കാജൽ മഷി ഉപയോഗിച്ചായിരുന്നു രചന. വിദേശത്തു നിന്നു വരുത്തുന്ന വലിയ കാലിഗ്രാഫിക് നിബാണ് ഉപയോഗക്കുന്നത്. ഏകദേശം നൂറു വർഷത്തോളം നിലനിൽക്കുമെന്ന് കരുതപ്പെടുന്ന പ്രത്യേക തരം ആർക്കൈവൽ കടലാസിൽ ലൈറ്റ് പ്രൂഫ് ഇങ്കോ ചുവപ്പ് കുങ്കുമം പേസ്റ്റോ ഉപയോഗിച്ചാണ് രചന. ഐക്കോണിക് കാലിഗ്രാഫി എന്നാണ് അദ്ദേഹം ഇതിനെ വിളിക്കുന്നത്.

2012-ലെ ബെയ്ജിങ് ബിനാലെയിൽ, പുരാണങ്ങളിൽ നിന്നും ഐതിഹ്യങ്ങളിൽ നിന്നുമൊക്കെ അടർത്തിയെടുത്ത നിരവധി മുഹൂർത്തങ്ങൾ പ്രദർശിപ്പിച്ചിരുന്നു. ഇന്ത്യയിലും വിദേശത്തുമായി നിരവധി സോളോ, ഗ്രൂപ്പ് പ്രദർശനങ്ങൾ നടത്തിയിട്ടുണ്ട്.

2012 ലെ കൊച്ചി-മുസിരിസ് ബിനാലെയിൽ വിശ്വാസത്തിലെ യുക്തി തേടുന്ന ചിത്രങ്ങളുമായി 'ലോർ ഓഫ് ബിലീഫ്' എന്ന ചിത്രപ്രദർശനം നാണപ്പ ആർട്ട് ഗാലറിയിൽ നടത്തി. സിൽക്ക് തുണിയിലും ആർക്കൈവ് പേപ്പറിലും കാലിഗ്രാഫിക് ഡിസൈനുകളും ക്ഷേത്ര ആഭരണങ്ങളും ആഭരണപ്പെട്ടികളും ഈ പ്രദർശനത്തിലുണ്ട്. ഓടക്കുഴലൂതി മരച്ചുവട്ടിൽ ഗോക്കളോടൊപ്പം ഉല്ലസിക്കുന്ന കൃഷ്ണനും രാമന്റെയും സീതയുടെയും കല്യാണ മുഹൂർത്തവും ശിവനെ ആരാധിക്കുന്ന പാർവതിയുമൊക്കെ പ്രദർശനത്തിലുണ്ട്. കോലി മുഖർജി ഗോസ് ആയിരുന്നു ക്യൂറേറ്റർ.



</doc>
<doc id="225369" url="https://ml.wikipedia.org/wiki?curid=225369" title="കള്ളിയങ്കാട്ട് നീലി">
കള്ളിയങ്കാട്ട് നീലി

തെക്കൻ പാട്ടുകളിലും വില്ലടിച്ചാൻപാട്ടുകളിലും തിരുവിതാംകൂറിലെ നാടോടിക്കഥകളിലും കാണുന്ന ഒരു കഥാപാത്രമാണ് കള്ളിയങ്കാട്ട് നീലി എന്ന യക്ഷി. സി.വി. രാമൻപിള്ളയുടെ ചരിത്രാഖ്യായികയായ മാർത്താണ്ഡവർമ്മയിലും നീലി കടന്നു വരുന്നുണ്ട്. കാർത്യായനിയമ്മ എന്ന കഥാപാത്രം മകൾക്ക് കഥ പറഞ്ഞ് കൊടുക്കുന്ന രീതിയിലാണ് ഇത്. തെക്കൻപാട്ടിലേതിൽ നിന്ന് ചില വ്യത്യാസങ്ങൾ മാർത്താണ്ഡവർമ്മയിൽ കാണാം. യക്ഷിയാണെങ്കിലും പിന്നീട് മാതൃഭാവത്തിൽ നീലി ആരാധിക്കപ്പെട്ടു.

കൊല്ലവർഷം 30കളിൽ പഴകന്നൂർ ദേശത്ത് വാണിരുന്ന ഒരു ദേവദാസിയായ കാർവേണിയുടെ പുത്രിയാണ് അല്ലി. സുന്ദരിയായ അവൾ അവിടുള്ള ശിവൻ കോവിലിലെ പൂജാരിയുമായി പ്രണയത്തിലായി. പിന്നീട് അവരുടെ വിവാഹവും നടന്നു. എന്നാൽ ദുർന്നടപ്പുകാരനായ നമ്പി പണം മോഹിച്ചാണ് അവളെ വിവാഹം ചെയ്തത്. മരുമകന്റെ ദുർന്നടപ്പിലും ധൂർത്തിലും മനം നൊന്ത് കാർവേണി നമ്പിയെ വീട്ടിൽ നിന്ന് അടിച്ചു പുറത്താക്കി. ഇതറിഞ്ഞ അല്ലിയും അദ്ദേഹത്തോടൊപ്പം വീട് വിട്ടിറങ്ങി. വഴിമധ്യേ സ്വന്തം മടിയിൽ തലവെച്ചുറങ്ങിയ അല്ലിയെ ആഭരണങ്ങൾ മോഷ്ടിക്കാനായി നമ്പി തലയിൽ കല്ലുകൊണ്ടടിച്ചു കൊന്നു. അല്ലിയെ തിരക്കി വന്ന അനുജൻ അമ്പി ഈ രംഗം കണ്ട് തല തല്ലി മരിച്ചു. 

ഇവർ രണ്ടു പേരും പുനർജന്മമായി ചോളരാജാവിന്റെ കുട്ടികളായി - നീലനും നീലിയും ജനിക്കുന്നു. തുടർന്ന് രാജ്യത്തിലുടനീളം ദുർനിമിത്തങ്ങൾ കാണപ്പെടുകയുണ്ടായി. പ്രധാനമായും കന്നുകാലികൾ രാത്രിയിൽ നഷ്ടപ്പെടുകയുണ്ടായി. ഇതിനു കാരണം കുട്ടികളാണെന്ന് മനസ്സിലാക്കിയ ചോളരാജാവ് കുട്ടികളെ ചോളരാജ്യത്തിന്റെ തെക്കേ അതിർത്തിയായ നാഗർകോവിലിനു സമീപമുള്ള പഞ്ചവങ്കാട്ടിൽ ഉപേക്ഷിച്ചു. അതിനു സമീപമായുള്ള പഴകന്നൂർ ഗ്രാമമായി പിന്നീട് കുട്ടികളുടെ വിഹാരകേന്ദ്രം. നാട്ടിലെ എഴുപത് ഊരാണ്മക്കാർ ചേർന്ന് മാന്ത്രികനായ നാഗർകോവിൽ നമ്പിയെ വരുത്തി നീലനെ ആവാഹിച്ചു തളച്ചു. എന്നാൽ അദ്ദേഹത്തിനു നീലിയെ തളയ്ക്കാൻ ആയില്ല. ഇതിനിടയിൽ നാഗർകോവിൽ നമ്പിയെ നീലി കൊലപ്പെടുത്തി. ഇതിനിടയിൽ പൂജാരി നമ്പിയുടെ പുനർജന്മമായ ആനന്ദൻ എന്ന കാവേരിപൂംപട്ടണം സ്വദേശി പഞ്ചവങ്കാട് വഴി മുസിരിസ്സിലേക്ക് വ്യാപാരത്തിനായി പോകാനൊരുങ്ങി. കയ്യിൽ മാന്ത്രികദണ്ഡുണ്ടായിരുന്ന ആനന്ദനെ തൊടാൻ നീലിക്ക് കഴിഞ്ഞില്ല. അയാൾ ഓടി പഴകന്നൂർ ഗ്രാമത്തിലെത്തി. ഇതിനിടയിൽ യക്ഷി മായ കാട്ടി കുട്ടിയോട് കൂടിയ ഒരു സ്ത്രീ രൂപം ധരിച്ച് തന്റെ ഭർത്താവ് താനുമായി വഴക്കിട്ട് ഓടിപ്പോവുകയാണെന്ന് ഗ്രാമവാസികളെ പറഞ്ഞ് വിശ്വസിപ്പിച്ചു. അയാൽ യക്ഷിയാണ് അതെന്ന് കരഞ്ഞ് പറഞ്ഞെങ്കിലും ആരും വിശ്വസിച്ചില്ലെന്നു മാത്രമല്ല, യക്ഷി അദ്ദേഹത്തെ എന്തെങ്കിലും ചെയ്യുകയാണെങ്കിൽ ഉരാണ്മക്കാർ എഴുപതുപേരും അയാളോടൊപ്പം മരിക്കുമെന്നും സത്യം ചെയ്തു. നിവൃത്തിയില്ലാതെ അവിടെ കഴിഞ്ഞ ആനന്ദനെ രാത്രി തന്ത്രപൂർവ്വം നീലി വധിക്കുന്നു. പിറ്റേന്ന് രാവിലെ ആനന്ദൻ മരിച്ചുകിടക്കുന്നത് കണ്ട ഊരാണ്മക്കാർ വാക്കുപാലിക്കാനായി അഗ്നിപ്രവേശം ചെയ്തു. തന്റെയും തന്റെ സഹോദരന്റെയും മരണത്തിനു കാരണക്കാരനായ ആനന്തനേയും എഴുപത് ഊരാണ്മക്കാരേയും വധിച്ചതിനാൽ നീലി ഒരു കള്ളിപ്പാലയുടെ ചുവട്ടിൽ കുടിയിരിക്കുകയും ക്രമേണ മാതൃദേവതയായി മാറുകയും ചെയ്തു.

ഇതു പ്രകാരം യക്ഷി അടങ്ങിയില്ലെന്നും പിന്നീട് കടമറ്റത്ത് കത്തനാരാണ് നീലിയെ തറച്ചതെന്നും ഒരു വിശ്വാസമുണ്ട്.



</doc>
<doc id="225428" url="https://ml.wikipedia.org/wiki?curid=225428" title="ടി.ആർ. ഉപേന്ദ്രനാഥ്">
ടി.ആർ. ഉപേന്ദ്രനാഥ്

കേരളത്തിലെ ശ്രദ്ധേയനായ ചിത്രകാരനാണ് ടി.ആർ. ഉപേന്ദ്രനാഥ് (ജനനം :31 മേയ് 1969).കൊളാഷും ഇൻസ്റ്റളേഷനുകളുമായി സ്വദേശത്തും വിദേശത്തും ധാരാളം പ്രദർശനങ്ങൾ നടത്തിയിട്ടുണ്ട്.
എറണാകുളത്ത് ജനിച്ചു. പ്രൈമറിവിദ്യാഭ്യാസം സെന്റ് ജോർജ് എൽ.പി.സ്‌കൂളിലും ഹൈസ്‌കൂൾ വിദ്യാഭ്യാസം പൊന്നുരുന്നിയിലെ സെന്റ് റീത്താസിലുമായിരുന്നു. പ്രീഡിഗ്രി വരെ പഠിച്ചു. മെക്കാനിക്കായി ജോലിനോക്കി. 1994 ൽ ആദ്യത്തെ പ്രദർശനം നടത്തി. കെ.വേണു നടത്തിയിരുന്ന 'സമീക്ഷ'യിലും വരച്ചിരുന്നു. സ്ക്വാട്ട്ലാന്റിലെ ഡുന്റി സർവകലാശാലയിൽ പഠനത്തിനായി രണ്ടു തവണ സ്കോളർഷിപ്പ് ലഭിച്ചെങ്കിലും പോകാനായില്ല. 

പെയിന്റിങ്ങിലും ഡ്രോയിംഗിലുമാണ് തുടങ്ങിയതെങ്കിലും സാമ്പ്രദായിക രീതിയുടെ തുടർച്ചക്കാരനാവാതെ പിന്നീട് കൊളാഷിന്റെ ലോകത്തേക്കു മാറി. ചെറുപ്പകാലത്ത് കിട്ടിയിരുന്ന കോമിക് ബുക്കുകളിലെ പടങ്ങൾ വെട്ടിയെടുത്ത് മറ്റൊരു രീതിയിൽ ക്രമീകരിച്ചായിരുന്നു തുടക്കം.പിന്നെ ആളുകൾ വലിച്ചറിയുന്ന സാധനങ്ങൾ ഉപയോഗിച്ചുതുടങ്ങി. 
ബാർസലോണ, ഫ്രാൻസ്, മുംബൈ, ഡൽഹി, ദുബൈ എന്നിവടങ്ങളിലും സ്വദേശത്തും നിരവധി പ്രദർശനങ്ങൾ നടത്തി. റീഡേഴ്സ് ഡൈജസ്റ്റിലും സ്പാൻ മാസികയിലും നിരവധി ചിത്രങ്ങൾ പ്രസിദ്ധീകരിച്ചു.
കൊച്ചി-മുസിരിസ് ബിനാലെയിൽ ഫ്രം കേരള വിത്ത് ലൗ എന്ന പരമ്പരയിൽ ഫോട്ടോഗ്രാഫിക് ഇങ്ക്ജെറ്റ് പ്രിന്റുകളുടെയും ചണ്ടി ഡിപ്പോയിൽ നിന്നു ശേഖരിച്ച കലാ മാസികകളുടെ പേജുകളിൽ രേഖപ്പെടുത്തിയ റബ്ബർ സ്റ്റാംപ് മുദ്രകളുമാണുള്ളത്. സ്വ ശരീരത്തെതന്നെ ഒരു രൂപകമാക്കിയിരിക്കുന്നു. ‘WARTIST’ എന്ന വാക്ക് ചിത്രങ്ങളിൽ പലയിടത്തും ഉപയോഗിച്ചിരിക്കുന്നു.



</doc>
<doc id="225432" url="https://ml.wikipedia.org/wiki?curid=225432" title="തോക്ക്">
തോക്ക്

വെടിമരുന്നിന് തീ പിടിക്കുമ്പോൾ ഉണ്ടാകുന്ന വാതകങ്ങ‌ളുടെ തള്ളൽ പ്രയോജനപ്പെടുത്തി ഒന്നോ അതിലധികമോ പ്രൊജക്ടൈലുകൾ (വെടിയുണ്ട) അതിവേഗത്തിൽ പുറത്തുവിടുന്ന തരം ആയുധത്തെയാണ് തോക്ക് (firearm) എന്നുവിളിക്കുന്നത്. പണ്ടുകാലത്തെ തോക്കുകളിൽ കരിമരുന്നായിരുന്നു ഉപയോഗിച്ചിരുന്നതെങ്കിൽ ഇപ്പോൾ പുകയില്ലാത്ത വെടിമരുന്നാണ് ഉപയോഗിക്കപ്പെടുന്നത്. മിക്ക ആധുനിക തോക്കുകൾക്കും വെടിയുണ്ടയ്ക്ക് കറക്കം (spin) നൽകാനുള്ള റൈഫ്ലിംഗ് ഉണ്ടെങ്കിലും ഇതില്ലാത്ത മിനുസമുള്ള കുഴലോടുകൂടിയ തോക്കുകളുമുണ്ട്.

ചൈനയിലെ ശാസ്ത്രജ്ഞർ എ.ഡി. 700 മുതൽ പലതരം വെടിമരുന്നുകൾ വികസിപ്പിച്ചിരുന്നു. തീക്കുന്തങ്ങൾ, ഒന്നിൽ കൂടുതൽ കുഴലുകളുള്ള തോക്കുകൾ, ഒന്നിൽ കൂടുതൽ റോക്കറ്റുകൾ തൊടുത്തുവിടാനുള്ള സംവിധാനങ്ങൾ, ആദ്യത്തെ പീരങ്കി (ഓടുപയോഗിച്ചുണ്ടാക്കിയത്) എന്നിവയൊക്കെ ചൈനക്കാർ വികസിപ്പിച്ചിരുന്നു. പല നൂറ്റാണ്ടുകൾക്ക് ശേഷം യൂറോപ്പിലെ ഇരുണ്ട യുഗത്തിന്റെ അവസാന സമയത്ത് "ഫയറാം" എന്ന പദം പഴയ ഇംഗ്ലീഷിൽ ഉപയോഗിക്കപ്പെട്ടു.

"ഗൺ" എന്ന വാക്ക് സൈനികർ വെടിയുണ്ട അതിവേഗത്തിൽ പായിക്കുന്ന ആർട്ടിലറി തോക്കുകളെ വിവക്ഷിക്കാനാണുപയോഗിക്കുക. ഫീൽഡ് ഗൺ, ടാങ്ക് ഗൺ എന്നിവ ഉദാഹരണം. നായാട്ടുകാർ ഷോട്ട് ഗൺ എന്ന തരം തോക്കിനെയും ഗൺ എന്ന് വിളിക്കാറുണ്ട്. റൈഫിൾ, കാർബൈൻ, പിസ്റ്റളുകൾ മുതലായ ചെറിയ തോക്കുകൾ "ഗൺ" എന്ന് വിവക്ഷിക്കപ്പെടാറില്ല.

തോക്കുകൾ കണ്ടുപിടിക്കപ്പെട്ട് താമസിയാതെ തന്നെ അവ പരക്കെ ഉപയോഗിക്കപ്പെടാൻ തുടങ്ങി. ആധുനിക യുദ്ധമുറ തോക്കുകളെ വലിയ തോതിൽ ആശ്രയിക്കുന്നുണ്ട്. തോക്കുകൾ സൈനികവിഭാഗങ്ങളുടെ പ്രവർത്തനത്തെ പാടേ മാറ്റിമറിച്ചിട്ടുണ്ട്.

കൈത്തോക്കുകളും നീളമുള്ള തോക്കുകളും നിറയൊഴിക്കുമ്പോൾ ബുള്ളറ്റ് ആണ് പുറത്തേയ്ക്ക് പോകുന്നത്. പഴയകാല പീരങ്കികളിലും തോക്കുകളിലും ലെഡ്(ഈയം) വെടിയുണ്ടയായിരുന്നു ഉപയോഗിച്ചിരുന്നത്. മദ്ധ്യകാലഘട്ടത്തിൽ ഉപയോഗിച്ചിരുന്ന കവണകളിൽ ഉപയോഗിച്ചിരുന്ന ഈയഉണ്ടകൾ പീരങ്കികളിലും ഉപയോഗിക്കുകയായിരുന്നു. ഇപ്പോഴുള്ള വെടിയുണ്ടകളുടെ ആകൃതി ആദ്യകാല പീരങ്കിയുണ്ടകൾക്ക് ഉണ്ടായിരുന്നുവെങ്കിലും പിന്നീട് ഇരുമ്പുകൊണ്ടുണ്ടാക്കിയ ഗോളങ്ങൾ ഉപയോഗിക്കാൻ തുടങ്ങി. ചെറിയ തോക്കിൽ നിന്ന് പായിക്കുന്ന ഉണ്ടകൾക്കുള്ളിൽ സ്ഫോടകവസ്തുക്കൾ ഉപയോഗിക്കുന്നത് 1899-ലെയും 1907-ലെയും ഹേഗ് ഉടമ്പടികൾ പ്രകാരം നിരോധിക്കപ്പെട്ടിട്ടുണ്ട്. അഗ്രം പൊള്ളയാക്കിയ വെടിയുണ്ടകളും സ്ഫോടകശേഷി കാരണം നിരോധിക്കപ്പെട്ടിട്ടുണ്ട്. എന്നാൽ വലിയ പീരങ്കികളിലെ ഉണ്ടകളിൽ പത്തൊൻപതാം നൂറ്റാണ്ടുമുതൽ വെടിമരുന്ന് ഉപയോഗിക്കാൻ തുടങ്ങി.

പത്തൊൻപതാം നൂറ്റാണ്ടിന്റെ മദ്ധ്യം വരെ കരിമരുന്നുപയോഗിച്ച് തോക്കിൻ കുഴലിലൂടെ ഉണ്ട നിറയ്ക്കുന്ന സംവിധാനമായിരുന്നു നിലവിലുണ്ടായിരുന്നത്. ആവശ്യത്തിന് മരുന്നും ഒരു വെടിയുണ്ടയും ഒരു പൊതിയിൽ വിതരണം ചെയ്യുന്ന സംവിധാനം സൗകര്യത്തിനായി നിലവിൽ വന്നു. ഇത് പരിണമിച്ച് സിലിണ്ടർ ആകൃതിയിലുള്ള ലോഹ ഉറയ്ക്കുള്ളിൽ വെടിയുണ്ടയും വെടിമരുന്നും സമ്മർദ്ദമുണ്ടാകുമ്പോൾ തീപിടിച്ച് വെടിമരുന്നിന് തീപിടിക്കാൻ സഹായിക്കുന്ന പ്രൈമർ എന്ന സംവിധാനവും നിറയ്ക്കുന്ന രീതി നിലവിൽ വന്നു. ഇത്തരം കാട്രിഡ്ജുകൾ (Cartridge) പരക്കെ സ്വീകരിക്കപ്പെട്ടു. ഒന്നാം ലോകമഹായുദ്ധത്തോടെ തോക്കുകളിൽ പരക്കെ ഇവ ഉപയോഗിക്കപ്പെടാൻ തുടങ്ങി.

വെടിമരുന്ന് പൂർണ്ണമായി കത്താത്തതിനാലുണ്ടാകുന്ന അവശിഷ്ടങ്ങളും വെടിയുണ്ടയുടെ ഭാഗങ്ങളും അടിഞ്ഞുകൂടി തോക്കിന്റെ പ്രവർത്തനത്തെ പലപ്പോഴും ബാധിക്കാറുണ്ട്. ഇതൊഴിവാക്കാൻ തോക്കുകൾ ഇടയ്ക്കിടെ അഴിച്ച് വൃത്തിയാക്കേണ്ടത് ആവശ്യമാണ്.

ചെറുതോക്കുകൾ (കൈത്തോക്കുകൾ) ഒരാൾക്ക് വസ്ത്രത്തിനുള്ളിൽ സൂക്ഷിക്കുവാനും കൊണ്ടുനടക്കുവാനും സാധിക്കുന്ന തരം തോക്കുകളാണ്. സാധാരണഗതിയിൽ 15 മില്ലീമീറ്ററിനു താഴെ വ്യാസമുള്ള വെടിയുണ്ടകൾ നിറയ്ക്കുന്ന തോക്കുകളെയാണ് ചെറുതോക്കുകൾ എന്ന് വിളിക്കുന്നത്. പിസ്റ്റളുകൾ 50 മീറ്റർ ദൂരം വരെയേ കൃത്യത കാണിക്കുകയുള്ളൂവെങ്കിൽ റൈഫിളുകൾകൊണ്ട് 500 മീറ്റർ വരെ ദൂരത്തിൽ കൃത്യമായി വെടിവയ്ക്കാൻ സാധിക്കും. രണ്ടു കിലോമീറ്ററിലധികം ദൂരം കൃത്യതയോടെ വെടിവയ്ക്കാനാവുന്ന സ്നൈപ്പർ റൈഫിളുകളുണ്ട്.

തോക്കുകളുടെ നിർമ്മാണം വലിയ വ്യവസായമേഖലയാണ്.

ചൈനയിലെ സിച്ചുവാനിലെ ഒരു ഗുഹയിലെ ശിൽപ്പമാണ് തോക്കിന്റെ ആദ്യ ദൃശ്യാവിഷ്കാരം. പന്ത്രണ്ടാം നൂറ്റാണ്ടിലേതാണ് ഈ ശില്പം. കൂജ പോലെയുള്ള ഒരു വസ്തു ഒരാൾ പിടിച്ചിരിക്കുന്നതും തീജ്വാലകളും ഒരു പീരങ്കിയുണ്ടയും ഇതിൽ നിന്ന് പുറത്തുവരുന്നതുമാണ് ചിത്രീകരിക്കപ്പെട്ടിരിക്കുന്നത്. ലഭിച്ചിട്ടുള്ളതിൽ ഏറ്റവും പഴയ തോക്ക് ലഭിച്ചിട്ടുള്ളതും ചൈനയിൽ നിന്നാണ്. 1288-ലേതെന്നു കരുതുന്ന ഈ പീരങ്കി ഓടുകൊണ്ടാണ് നിർമ്മിക്കപ്പെട്ടിരിക്കുന്നത്. ഒരിഞ്ച് വ്യാസമുള്ളതായ കുഴലാണ് ഈ പീരങ്കിക്കുണ്ടായിരുന്നത്.

പതിനാലാം നൂറ്റാണ്ടിലാണ് യൂറോപ്യന്മാർക്കും അറബുകൾക്കും തോക്കുകൾ ലഭ്യമായത്. തുർക്കികൾ, ഇറാൻ‌കാർ, ഇന്ത്യക്കാർ എന്നിവർക്ക് പതിനഞ്ചാം നൂറ്റാണ്ടുവരെ തോക്കുകൾ ലഭിച്ചിരുന്നില്ല. ഇവരെല്ലാം നേരിട്ടോ അല്ലാതെയോ യൂറോപ്യന്മാരിൽ നിന്നാണ് തോക്കുകൾ കരസ്ഥമാക്കിയത്. പതിനാറാം നൂറ്റാണ്ടുവരെ ജപ്പാൻകാർക്ക് വെടിമരുന്ന് ലഭ്യമായിരുന്നില്ല. ജപ്പാന് വെടിമരുന്ന് ലഭ്യമായത് ചൈനക്കാരിൽ നിന്നല്ല, മറിച്ച് പോർച്ചുഗീസുകാരിൽ നിന്നാണ്.

1800കളിലും, 1900ങ്ങളിലും തോക്കുകളുടെ വികാസം വേഗതയാർജ്ജിച്ചു. തോക്കിന്റെ മുന്നറ്റത്തുകൂടി വെടിയുണ്ടനിറയ്ക്കുന്നതിനു (മസിൽ ലോഡിംഗ്) പകരം പിന്നറ്റത്തുകൂടി (ബ്രീച്ച് ലോഡിംഗ്) നിറയ്ക്കുന്ന സംവിധാനം ചെറിയ തോക്കുകളിൽ പ്രചാരം നേടി. മോർട്ടാറുകൾ ഒഴികെ മറ്റു തോക്കുകളിൽ ഇപ്പോഴും ഈ സംവിധാനമാണ് ഉപയോഗിക്കപ്പെടുന്നത്. ഓരോ പ്രാവശ്യവും തിര നിറയ്ക്കുന്നതിനു പകരം ധാരാളം കാട്രിഡ്ജുകൾ കൊള്ളുന്ന മാഗസിനുകൾ ഉപയോഗിക്കാൻ തുടങ്ങി. ഇവ പെട്ടെന്ന് തോക്കിൽ തിര നിറച്ച് വെടിവയ്ക്കാനുള്ള സാദ്ധ്യത തുറന്നുകൊടുത്തു. ഓട്ടോമാറ്റിക്, സെമി ഓട്ടോമാറ്റിക് എന്നീ സംവിധാനങ്ങൾ ഒരു സൈനികന് മിനിട്ടിൽ വളരെക്കൂടുതൽ വെടിയുതിർക്കാനുള്ള കഴിവ് നൽകി. തോക്കുകൾ നിർമ്മിക്കുന്നതിൽ പുതിയ ലോഹക്കൂട്ടുകളും പോളിമറുകളും ഉപയോഗിക്കുന്നത് തോക്കുകളുടെ ഭാരം കുറച്ചു കൊണ്ടുവന്നു. ഗോളാകൃതിയിലുള്ള വെടിയുണ്ടകൾക്ക് പകരം വായുവിന്റെ ഘർഷണം കുറയ്ക്കുന്ന തരം രൂപമുള്ള ബുള്ളറ്റുകൾ നിലവിൽ വന്നു. കൃത്യതയും ക്രമേണ കൂടിവരുകയാണ് ചെയ്യുന്നത്. തോക്കുകൾ ധാരാളമായി ഉണ്ടാക്കാനുള്ള സംവിധാനങ്ങളാണ് തോക്കുകളുടെ വ്യാപനത്തിന് പ്രധാന കാരണം.

തോക്കുകളുടെ പ്രവർത്തനത്തിനുപിന്നിലുള്ള പ്രധാന തത്ത്വം തുടക്കം മുതൽ ഇതുവരെ മാറിയിട്ടില്ല. കത്തുന്ന വെടിമരുന്നിൽ നിന്നുണ്ടാകുന്ന വാതകങ്ങളുടെ സ്ഫോടനമാണ് അന്നും ഇന്നും വെടിയുണ്ടയെ തോക്കിൻ കുഴലിൽ നിന്ന് ലക്ഷ്യസ്ഥാനത്തെത്തിക്കുന്നത്.

ചൈനക്കാർ ഉപയോഗിച്ചിരുന്ന തീക്കുന്തങ്ങളാണ് (ഫയർ ലാൻസ്) ഇന്നുപയോഗിക്കുന്ന തോക്കുകളുടെ പൂർവ്വികൻ. ഇത് ഒരു തോക്കായിരുന്നില്ല, കുന്തത്തിൽ ഘടിപ്പിച്ച ഒരധിക ഉപാധിയായിരുന്നു. മുളയോ, പേപ്പറോ കൊണ്ടുണ്ടാക്കിയ കുഴലിനകത്ത് വെടിമരുന്ന് നിറച്ച് തീകൊളുത്തി കുന്തം ചാണ്ടുകയായിരുന്നു ചെയ്തിരുന്നത്. ശത്രുക്കൾക്കെതിരേ തീതുപ്പുന്ന ഒരു യന്ത്രം എന്ന നിലയ്ക്കായിരുന്നു പ്രയോഗം. ചിലപ്പോൾ തെറിച്ചു ചെന്ന് ശത്രുവിന്റെ മേൽ കൊള്ളാനുദ്ദേശിച്ചുകൊണ്ട് ചെറിയ വസ്തുക്കളും കുഴലിനകത്ത് നിറയ്ക്കുമായിരുന്നു. പിന്നീട് കുഴൽ ഉരുക്കുകൊണ്ട് നിർമ്മിക്കാൻ തുടങ്ങി.

ഇത് കുഴലിനു മുന്നിലൂടെയായിരുന്നു നിറച്ചിരുന്നത്. കുഴലിനു പിന്നിലെ തിരി കത്തിച്ചായിരുന്നു നിറയൊഴിച്ചിരുന്നത്. ഉന്നം പിടിക്കാനുള്ള ബുദ്ധിമുട്ടുകാരണം ഇതിന്റെ ഉപയോഗം വളരെക്കുറവായിരുന്നുവത്രേ. ഇവ ആർട്ടിലറി തോക്കുകൾക്കും ആർക്വെബസ് എന്ന തോക്കുകൾക്കും വഴിമാറി.

ആദ്യം വികസിപ്പിക്കപ്പെട്ട ചെറുതോക്കുകളിൽ കുഴലിലൂടെ, മുന്നിൽ നിന്ന് തിര നിറയ്ക്കുന്ന (മസിൽ ലോഡിംഗ്) മസ്കറ്റുകളും പെടും. വെടിമരുന്ന് തുണിയോ പഞ്ഞിയോ (വാഡിംഗ്) വച്ച് കുത്തിനിറച്ചശേഷം ഉണ്ട നിറയ്ക്കുന്നതായിരുന്നു രീതി. ഈയം കൊണ്ടുള്ള ഗോളമായിരുന്നു സാധാരണഗതിയിൽ വെടിയുണ്ട. പക്ഷേ കല്ലുകളും ഈ ആയുധത്തിൽ വെടിയുണ്ടകളായി ഉപയോഗിക്കാമായിരുന്നു. ഇപ്പോഴും (ചിലപ്പോൾ റൈഫ്ലിംഗ് ഉള്ള) മസിൽ ലോഡിംഗ് തോക്കുകൾ ഉണ്ടാക്കപ്പെടുന്നുണ്ട്. ഓരോ തവണയും തോക്ക് ആദ്യം മുതൽ മുന്നിൽ നിന്ന് നിറയ്ക്കേണ്ടി വരുമായിരുന്നു. ഇതിനിടെ ഒരു അമ്പെയ്ത്തുകാരന് പലതവണ അമ്പുകളയക്കാൻ സാധിക്കുമായിരുന്നുവത്രേ. പതിനെട്ടാം നൂറ്റാണ്ടിന്റെ മദ്ധ്യത്തോടെ പരിശീലനം സിദ്ധിച്ച ഒരു മസ്കറ്റ് ധാരിക്ക് മിനിട്ടിൽ ആറുതവണ കാർട്രിഡ്ജുകൾ ഉപയോഗിച്ച് വെടിവയ്ക്കാൻ സാധിക്കുമായിരുന്നുവത്രേ.

റോമൻ കാൻഡിൽ ഗൺ എന്ന പേരിൽ മസ്കറ്റിൽ ഉണ്ടകൾ ഒന്നിനു പിറകേ ഒന്നായി നിറച്ച് അവ ഓരോന്നായി വെടിവയ്ക്കാനുതകുന്ന ഒരു സംവിധാനം പണ്ടുണ്ടായിരുന്നു. ഇത് എപ്പോഴും വിശ്വസനീയമായിരുന്നില്ല.

മിക്ക ആദ്യകാല തോക്കുകളും കുഴലിന്റെ മുന്നിൽ നിന്ന് തിര നിറയ്ക്കുന്ന സംവിധാനമുള്ളവയായിരുന്നു. ഇത്തരം വെടിയുണ്ട നിറയ്ക്കലിന് പല ദോഷങ്ങളുമുണ്ട്. സാവധാനം മാത്രം തിരനിറച്ച് വെടിവയ്ക്കാൻ സാധിക്കുക, വീണ്ടും തിര നിറയ്ക്കുന്ന സമയത്ത് എതിരാളികൾ വെടിവയ്ക്കാനുള്ള സാദ്ധ്യത എന്നിവയായിരുന്നു പ്രധാന പ്രശ്നങ്ങൾ.

കുഴലിന്റെ പിന്നിൽ നിന്ന് തിരനിറയ്ക്കാനുള്ള സംവിധാനം (ബ്രീച്ച് ലോഡിംഗ്) വന്നതോടെ പതിയെ മുന്നിൽ നിന്ന് തിരനിറയ്ക്കുന്ന സംവിധാനത്തിന്റെ പ്രചാരം നഷ്ടപ്പെട്ടു. തനിയെ തിര നിറയുന്ന സംവിധാനം (സെൽഫ് ലോഡിംഗ്) ആയിരുന്നു അടുത്ത പടി.

മാച്ച് ലോക്ക് എന്ന സംവിധാനമായിരുന്നു വെടിമരുന്നിന് തീ കൊടുക്കാനുള്ള ആദ്യ സംവിധാനം. മാച്ച് എന്നറിയപ്പെട്ടിരുന്ന കത്തുന്ന ഒരു തിരി ഉപയോഗിച്ചാണ് വെടിമരുന്ന് ആദ്യകാലത്ത് കത്തിച്ചിരുന്നത്. കാഞ്ചി വലിക്കുമ്പോൾ തിരി കുഴലിന്റെ പിന്നിലുള്ള ഒരു ചെറിയ ദ്വാരത്തിൽ സ്പർശിക്കുകയും ഇതോടെ വെടിമരുന്നിന് തീ പിടിക്കുകയുമായിരുന്നു ചെയ്തിരുന്നത്.

കത്തുന്ന തിരി വെടിമരുന്നു സൂക്ഷിക്കുന്ന സ്ഥലത്തു വയ്ക്കുക എന്നതായിരുന്നു മാച്ച് ലോക്കിന്റെ ഒരു പ്രശ്നം. വീൽ ലോക്കിൽ സിഗററ്റ് ലൈറ്ററുകളിൽ ഉപയോഗിക്കുന്നതുമാതിരി ഒരു ചക്രം കറങ്ങുകയും അത് ഒരു ഫ്ലിന്റുമായി ഉരസി ഉണ്ടാകുന്ന തീപ്പൊരികൾ വെടിമരുന്നിന് തീ കൊടുക്കുകയുമായിരുന്നു ചെയ്തിരുന്നത്. ഡാ വിഞ്ചിയാണത്രേ ഇത് കണ്ടുപിടിച്ചത്. ക്ലോക്കിന്റേതുപോലുള്ള സ്പ്രിംഗുകളും മറ്റും വേണ്ടതിനാൽ ഈ സംവിധാനത്തിന്റെ ചെലവ് അധികമായിരുന്നു. അതിനാൽ ഇതിന് വലിയ പ്രചാരം ലഭിച്ചില്ല.

ചെറുതോക്കുകളുടെ നിർമ്മാണചരിത്രത്തിലെ ഒരു പ്രധാന മുന്നേറ്റമായിരുന്നു ഫ്ലിന്റ് ലോക്കിന്റെ കണ്ടുപിടിത്തം. ഒരു കഷണം ക്വാർട്ട്സ് മിനറൽ (ഫ്ലിന്റ്) കാഞ്ചിവലിക്കുമ്പോൾ ഉരുക്കിൽ (ഫ്രിസ്സൺ) തട്ടി തീപ്പൊരികളുണ്ടായാണ് വെടിമരുന്നിന് തീ പിടിക്കുന്നത്. ഓരോ പ്രാവശ്യവും വെടിവച്ച ശേഷം ഫ്ലിന്റ് തിരികെ വലിച്ചുവയ്ക്കേണ്ടിയിരുന്നു. ഫ്ലിന്റ് ഇടയ്ക്കിടെ മാറ്റി വയ്ക്കേണ്ടിയും വരുമായിരുന്നു. പതിനെട്ടും പത്തൊൻപതും നൂറ്റാണ്ടുകളിൽ ഫ്ലിന്റ് ലോക്ക് മസ്കറ്റുകളിലും റൈഫിളുകളിലും ധാരാളമായി ഉപയോഗിക്കാറുണ്ടായിരുന്നു.

പത്തൊൻപതാം നൂറ്റാണ്ടിലാണ് ഈ സംവിധാനം പരക്കെ ഉപയോഗിക്കപ്പെട്ടു തുടങ്ങിയത്. ഇത് ഫ്ലിന്റ് ലോക്കിനേക്കാൾ വളരെ മെച്ചമായ സംവിധാനമായിരുന്നു. തോക്കിന്റെ കാഞ്ചി വലിക്കുമ്പോൾ ഹാമർ എന്ന ഭാഗം ശക്തിയോടെ പെർക്യൂഷൻ ക്യാപ്പ് എന്ന ഭാഗത്ത് ഇടിക്കുകയും ഈ ആഘാതത്താൽ പ്രൈമർ ചാർജ്ജ് എന്ന പ്രത്യേക കൂട്ട് കത്തുകയും ഈ തീ പടർന്ന് വെടിമരുന്ന് കത്തുകയുമായിരുന്നു ചെയ്തിരുന്നത്.

ഈ സംവിധാനത്തിൽ വെടിമരുന്ന് നനഞ്ഞുപോകാനുള്ള സാദ്ധ്യത കുറവാണ്. പത്തൊൻപതാം നൂറ്റാണ്ടിന്റെ രണ്ടാം പകുതി മുതൽ മസിൽ ലോഡ് ചെയ്യുന്ന എല്ലാ തോക്കുകളിലും പെർക്യൂഷൻ ക്യാപ്പ് സംവിധാനം ഉപയോഗിക്കാൻ തുടങ്ങിയത്രേ.

പത്തൊൻപതാം നൂറ്റാണ്ടിന്റെ രണ്ടാം പകുതിവരെ വെടിയുണ്ടകളും വെടിമരുന്നും പ്രത്യേകം പ്രത്യേകമാണ് വിതരണം ചെയ്യപ്പെട്ടിരുന്നത്. ഇവ ഒറ്റ സിലിണ്ടറിൽ വിതരണം ചെയ്യപ്പെടാൻ തുടങ്ങിയത് തോക്കുകളുടെ നിർമ്മാണത്തിൽ ഒരു കുതിച്ചുചാട്ടമായിരുന്നു. ഇതിൽ വെടിയുണ്ടയും പെർക്കഷൻ ക്യാപ്പും വെടിമരുന്നും ഒരുമിച്ച് നിറയ്ക്കപ്പെട്ടിരുന്നു. വെടിമരുന്ന നനഞ്ഞുപോകാനുള്ള സാദ്ധ്യതയും ഏറ്റവും കുറവ് ഈ സംവിധാനത്തിനായിരുന്നു. വെടിമരുന്ന് കത്തുമ്പോളുണ്ടാകുന്ന വാതകങ്ങൾ പിന്നിലേയ്ക്ക് ചോർന്നുപോകാതെ സൂക്ഷിക്കാനും ഈ സംവിധാനം കൊണ്ട് സാധിച്ചിരുന്നു. തുടർച്ചയായി വെടിയുതിർക്കാവുന്ന തരം യന്ത്രത്തോക്കുകളുടെ നിർമ്മാണത്തിലേയ്ക്ക് നയിച്ചത് ഈ കണ്ടുപിടിത്തമായിരുന്നു.

ഈ കണ്ടുപിടിത്തം നടക്കുന്നതിനു മുൻപ് കാട്രിഡ്ജ് എന്നറിയപ്പെട്ടിരുന്നത് അളന്നെടുത്ത ഒരളവ് വെടിമരുന്നും ഒരു വെടിയുണ്ടയും വാഡും ഒരു പൊതിയിൽ വിതരണം ചെയ്യുന്നതിനെയായിരുന്നു. ഇത് തോക്കിന്റെ കുഴലിലൂടെ അകത്തേയ്ക്കിട്ട് തീ കൊടുത്തായിരുന്നു വെടിവയ്ക്കാനായി തോക്കിനെ തയ്യാറാക്കിയിരുന്നത്. പ്രൈമർ മിശ്രിതം കാട്രിഡ്ജിന്റെ മദ്ധ്യത്തിൽ ഇരിക്കുന്ന സെന്റർ ഫയർ സംവിധാനവും ഒരു വലയമായി വിന്യസിക്കുന്ന സമ്പ്രദായവും (റിം ഫയർ) നിലവിലുണ്ട്. ഇതിൽ സെന്റർ ഫയർ സംവിധാനമാണ് സുരക്ഷിതവും കൂടുതൽ ശക്തിയിൽ വെടിയുണ്ട പായിക്കാനുള്ള സാദ്ധ്യത നൽകുന്നതും.

പായുന്ന ബുള്ളറ്റിന്റെ എതിർദിശയിൽ തോക്കിനുണ്ടാകുന്ന പിന്നോട്ടടിയാണ് റീകോയിൽ. വെടിവയ്ക്കുന്ന ആൾക്ക് ഇത് ഒരു 'കിക്ക്' ആയി അനുഭവപ്പെടുന്നു. അടിസ്ഥാന തത്ത്വമായ സംവേഗസംരക്ഷണത്തിന്റെ (conservation of momentum) ഫലമാണ് തോക്കിന്റെ റീകോയിൽ. സ്ഫോടനഫലമായുണ്ടാകുന്ന ബലം (force) ആണ് ബുള്ളറ്റിനെ പുറത്തേക്കു പായിക്കുന്നത്. ബുള്ളറ്റിന്റെ ദ്രവ്യമാനം m-ഉം പ്രവേഗം v -യും ആയാൽ അതിന്റെ സംവേഗം mv ആയിരിക്കും. ബുള്ളറ്റിന്റെ എതിർദിശയിൽ തോക്കിനും ഇതേ സംവേഗമുണ്ടായിരിക്കണം. തോക്കിന്റെ ദ്രവ്യമാനം M -ഉം റീകോയിൽ പ്രവേഗം V-യും ആണെങ്കിൽ MV= -mv. ഭാരം കൂടിയ തോക്കിന് കുറഞ്ഞ പ്രവേഗമേ കൈവരൂ.

ഒതുക്കമുള്ള ആകാരം, കുറഞ്ഞ വില, കൈകാര്യം ചെയ്യാനുള്ള എളുപ്പം എന്നീ സവിശേഷതകളാൽ ജനപ്രീതി നേടിയ തോക്കാണ് പിസ്റ്റൾ. റൈഫിളിനെ അപേക്ഷിച്ച് ബാരലിന്റെ നീളം വളരെ കുറവാണ് എന്നതാണ് പിസ്റ്റളിന്റെ പ്രത്യേകത. ഇറ്റലിയിലെ പിസ്റ്റോയ്യ (Pistoia) എന്ന നഗരത്തിന്റെ പേരിൽ നിന്നാണ് പിസ്റ്റൾ എന്ന പേരുണ്ടായത്. ഒറ്റക്കൈ കൊണ്ട് ഇത് പ്രവർത്തിപ്പിക്കാൻ കഴിയും. മിക്ക രാജ്യങ്ങളിലെയും പൊലീസുകാരുടെയും മറ്റു സെക്യൂരിറ്റി ഉദ്യോഗസ്ഥരുടെയും പ്രധാന പ്രതിരോധ ആയുധമാണ് പിസ്റ്റൾ.

റിവോൾവറിൽ പല അറകളുള്ള തിരിയുന്ന സിലിണ്ടറിലാണ് കാട്രിഡ്ജുകൾ വയ്ക്കുന്നത്. സിലിണ്ടർ തിരിയുകയും അതനുസരിച്ച് അറകൾ ഒന്നൊന്നായി അതിൽ സൂക്ഷിച്ചിട്ടുള്ള കാട്രിഡ്ജിനെ വെടിയുതിർക്കാൻ പാകത്തിൽ ബാരലിനു പിന്നിലെത്തിക്കുകയും ചെയ്യുന്നു. 'തിരിയുന്ന' എന്നർഥം വരുന്ന 'റിവോൾവ്' (revolve) എന്ന പദത്തിൽനിന്നാണ് ഈയിനം കൈത്തോക്കിന് റിവോൾവർ എന്ന പേര് കിട്ടിയത്. സാമുവൽ കോൾട്ട് ആണ് 1835-ൽ ഇത്തരം തോക്ക് നിർമിച്ചു തുടങ്ങിയത്.

കുഴലിന്റെ ഉൾഭിത്തിയിൽ മിനുസമായ പ്രതലത്തിനു പകരം സർപ്പിലാകാരത്തിലുള്ള പൊഴികൾ (spiral rifling) ഉള്ള ഇനം തോക്കുകൾ 1500-കളോടെ ഉപയോഗത്തിൽവന്നു. എങ്കിലും 1700-കളുടെ ഒടുവിലാണ് ഇവയ്ക്ക് പ്രചാരം ലഭിച്ചത്. ഈ പൊഴികൾ വെടിയുണ്ടയ്ക്ക് കറക്കം (spin) നല്കുന്നതുമൂലം വായുവിലൂടെയുള്ള സഞ്ചാരത്തിനു സുസ്ഥിരത കൈവരിക്കുകയും ലക്ഷ്യത്തിൽ എളുപ്പം തുളച്ചുകയറുകയും ചെയ്യുന്നു. തോക്കിൻകുഴലിന്റെ മുൻഭാഗത്തുള്ള ദ്വാരത്തിലൂടെ ഉണ്ട നിറയ്ക്കുന്നതിനു പകരം പിന്നിലൂടെ നിറയ്ക്കുന്ന രീതി (breech-loading) ഇതേകാലത്തുതന്നെ ഉണ്ടായി.

ബുള്ളറ്റിനെ ചക്രണം (spin) ചെയ്യിച്ച് തൊടുക്കുന്നയിനം തോക്കാണ് റൈഫിൾ. ഇതിനായി നീണ്ട ബാരലിൽ സർപ്പിലാകാര പൊഴികൾ അഥവാ പിരികൾ ഉണ്ടാക്കിയിരിക്കും. ഇതുമൂലം സ്പിൻ ചെയ്തു വരുന്ന ബുള്ളറ്റിന് ദീർഘദൂര റെയ്ഞ്ചിലും കൂടുതൽ കൃത്യത കൈവരിക്കാനാവുന്നു. ബാരലിൽനിന്നു പുറത്തുവരുന്ന ബുള്ളറ്റിന്റെ കോണീയ സംവേഗം (anuglar momentum) സംരക്ഷിക്കപ്പെടുന്നതിനാലാണ് ഇപ്രകാരം സംഭവിക്കുന്നത്. ഇരുപതാം ശതകത്തിന്റെ ആദ്യപകുതിയിൽ ബ്രിട്ടണിൽ നിർമിച്ച എൻഫീൽഡ് റൈഫിൾ, രണ്ടാം പകുതിയോടെ റഷ്യയിൽ രൂപകല്പന ചെയ്ത AK47 (Avtomat Kalashnikova-47) റൈഫിൾ എന്നിവ ലോകപ്രശസ്തങ്ങളാണ്.

ഷോട്ട് (shot) എന്നറിയപ്പെടുന്ന അനേകം ചെറിയ ഗോളാകാര പെല്ലറ്റുകൾ (pellets) ഉതിർക്കാൻ കഴിവുള്ളയിനം തോക്കാണിത്. റൈഫിൾ ഉപയോഗിക്കുമ്പോൾ ലഭിക്കുന്ന പരാസത്തേക്കാൾ കൂടിയ പരാസം (wider range) ഷോട്ട്ഗണ്ണിലെ പെല്ലറ്റുകൾക്കുണ്ട്. മൊത്തം സ്ഫോടനശക്തി അനേകം പെല്ലറ്റുകൾക്കിടയിൽ വിഭജിച്ചുപോകുന്നതുകൊണ്ട് ഓരോ ഉണ്ടയുടെയും ഊർജ്ജം താരതമ്യേന കുറവായിരിക്കും. പക്ഷികളെ വേട്ടയാടുന്നതിനും മറ്റു വിനോദാവശ്യങ്ങൾക്കുംവേണ്ടി ഇത്തരം തോക്കുകൾ ഉപയോഗിക്കാൻ ഇത് ഒരു കാരണമാണ്. ഷോട്ടുകളുടെ എണ്ണക്കൂടുതൽ ഷോട്ട്ഗണ്ണിനെ സൌകര്യപ്രദവും വിശ്വസനീയവുമായ ഒരു പ്രതിരോധ ആയുധമാക്കി മാറ്റുന്നു. ചലിച്ചുകൊണ്ടിരിക്കുന്ന ചെറിയ വസ്തുക്കളെ വെടിവയ്ക്കാൻ ഷോട്ട്ഗണ്ണാണ് യോജിച്ചത്. താരതമ്യേന കുറഞ്ഞ തുളച്ചുകയറൽ സ്വഭാവവും ഉയർന്ന സ്റ്റോപ്പിങ് പവറും നിശ്ചലമായ ലക്ഷ്യങ്ങളെ വെടിവയ്ക്കാൻ സഹായിക്കുന്ന അനുകൂല ഘടകങ്ങളാണ്.

തുടർച്ചയായും വളരെ വേഗത്തിലും വെടി ഉതിർക്കാവുന്ന തോക്കാണിത്. മിനിറ്റിൽ 500 മുതൽ 1600 വരെ റൗണ്ട് പ്രവർത്തിപ്പിക്കാൻ കഴിയുന്ന ഓട്ടോമാറ്റിക് ഇനങ്ങളുണ്ട്. പത്തൊൻപതാം ശതകത്തിൽ വികസിപ്പിച്ചെടുത്ത ഇത് പല യുദ്ധങ്ങളുടെയും ഗതിയെത്തന്നെ മാറ്റിമറിച്ചു. ഒന്നും രണ്ടും ലോകയുദ്ധങ്ങളിൽ ഇത് വ്യാപകമായി ഉപയോഗിച്ചിരുന്നു. ആധുനിക മെഷീൻഗണ്ണുകളെ മൂന്നായി തരംതിരിച്ചിട്ടുണ്ട്: സക്വാഡ് ഓട്ടോമാറ്റിക് വെപ്പൺ (Squad automatic weapon), പൊതു ഉപയോഗ മെഷീൻഗൺ (General-purpose machine), ഹെവി മെഷീൻഗൺ (Heavy machine gun) എന്നിങ്ങനെ. റീകോയിൽ കഴിയുന്നത്ര കുറയ്ക്കാനും വെടിയുടെ ദിശ തെറ്റാതിരിക്കാനുംവേണ്ടി മൌണ്ടിൽ ഉറപ്പിച്ചാണ് സാധാരണയായി മെഷീൻഗൺ പ്രവർത്തിപ്പിക്കുന്നത്.

നിയമപാലകരല്ലാതെ സാധാരണ ആളുകൾ തോക്ക് കൊണ്ടുനടക്കുന്നതും ഉപയോഗിക്കുന്നതും മിക്ക രാജ്യങ്ങളും ലൈസൻസുകൾ മുഖേന നിയന്ത്രിച്ചിട്ടുണ്ട്. ആ രാജ്യങ്ങളിൽ തോക്കുകൾ പരസ്യമായി വിപണനം ചെയ്യാനും നിയന്ത്രണങ്ങളുണ്ട്. മിക്ക രാജ്യങ്ങളിലും തോക്കുനിർമ്മാണം സർക്കാർ മേഖലയിൽ മാത്രമാണ് നടക്കുന്നത്. ഇതിനപവാദമായുള്ള പ്രധാന രാജ്യം അമേരിക്കൻ ഐക്യ നാടുകളാണ്.




</doc>
<doc id="225450" url="https://ml.wikipedia.org/wiki?curid=225450" title="വൻകുടൽ">
വൻകുടൽ

നട്ടെല്ലുള്ള ജീവികളിലെ ദഹനപ്രക്രിയയിലെ അവസാനഭാഗം നിർവഹിക്കുന്ന ദഹനേന്ദ്രിയമാണ് വൻകുടൽ. ഭക്ഷണത്തിൽനിന്ന് ജലവും മറ്റും വലിച്ചെടുത്ത് ദഹനയോഗ്യമല്ലാത്ത ബാക്കി ഭക്ഷണം മലവും മൂത്രവുമൊക്കെയായി ശരീരത്തിൽനിന്ന് പുറന്തള്ളുക എന്നതാണ് വൻകുടലിന്റെ പ്രധാന ധർമ്മം. ഈ ലേഖനം പ്രധാനമായും മനുഷ്യന്റെ വൻകുടലിനെക്കുറിച്ചാണ് പ്രതിപാദിക്കുന്നതെങ്കിലും മിക്ക സസ്തനികളുടെ കാര്യത്തിലും ഇവിടെ പ്രതിപാദിക്കുന്ന പ്രക്രിയകൾ തന്നെയാണ് നടക്കുന്നത്. 

സീക്കം, പെരിങ്കുടൽ, മലാശയം, മലനാളം എന്നിവയുൾപ്പെട്ടതാണ് വൻകുടൽ. സീക്കത്തിനോട് ചേരുന്ന വെർമിഫോം അപ്പന്റിക്സ് എന്നൊരു അവയവവും ഉണ്ട്.


</doc>
<doc id="225452" url="https://ml.wikipedia.org/wiki?curid=225452" title="ബിലിറൂബിൻ">
ബിലിറൂബിൻ

അരുണരക്താണുക്കളുടെ ഹീം എന്ന അയൺ ഭാഗത്തിന്റെ കാറ്റബോളിസം നടക്കുപ്പോൾ സ്വാഭാവികമായി ഉണ്ടാകുന്ന ഒരു ഉപോല്പന്നം ആണ് ബിലിറൂബിൻ. മൂത്രത്തിലും ,കരൾ സ്രവിക്കുന്ന പിത്തരസത്തിലും ഇത് പുറംതള്ളപെടുന്നു. മൂത്രത്തിന് മഞ്ഞ നിറം ബിലിറൂബിൻ കാരണം ആണ്.



</doc>
<doc id="225453" url="https://ml.wikipedia.org/wiki?curid=225453" title="ദനഹാ പെരുന്നാൾ">
ദനഹാ പെരുന്നാൾ

ഒരു ക്രിസ്ത്യൻ വിശേഷദിനമാണ് എപ്പിഫനി (Epiphany) അഥവാ ദനഹാ അല്ലെങ്കിൽ പ്രത്യക്ഷീകരണ തിരുനാൾ. പരമ്പരാഗതമായി ജനുവരി 6-ന് ആഘോഷിക്കപ്പെടുന്ന ഈ പെരുന്നാളിൽ പൗരസ്ത്യദേശത്തെ ജ്ഞാനികൾ ബേത്‌ലഹേമിലെത്തി ഉണ്ണിയേശുവിനെ വണങ്ങിയതിനെയാണ് പാശ്ചാത്യ സഭകൾ പ്രധാനമായും അനുസ്മരിക്കുന്നത്. എന്നാൽ യോർദ്ദാൻ നദിയിൽ വെച്ച് യേശു സ്നാനമേറ്റതിനെ അനുസ്മരിക്കുന്ന കർത്താവിന്റെ മാമോദീസ പെരുന്നാളായി പൗരസ്ത്യസഭകൾ ഈ ദിനം ആചരിക്കുന്നു. പൗരസ്ത്യസഭകളിൽ ജൂലിയൻ കാലഗണനാരീതി പിന്തുടരുന്നവ ഗ്രിഗോറിയൻ കലണ്ടറുമായുള്ള 13 ദിവസങ്ങളുടെ വ്യത്യാസം കാരണം ജനുവരി 19-ന് എപ്പിഫനി ആചരിക്കുന്നു. "എപ്പിഫനി" എന്ന ഗ്രീക്ക് പദത്തിന്റെ അർത്ഥം 'സാക്ഷാത്‌കാരം', അല്ലെങ്കിൽ 'വെളിപ്പെടുത്തൽ' എന്നും "ദനഹാ" എന്ന സുറിയാനി പദത്തിന്റെ അർത്ഥം 'ഉദയം' എന്നുമാണ്. "തിയോഫനി" (Theophany) എന്നും ഈ പെരുന്നാൾ അറിയപ്പെടുന്നുണ്ട്. കേരളത്തിൽ ഈ ദിനം "പിണ്ടിപെരുന്നാൾ", "രാക്കുളിപെരുന്നാൾ" എന്നീ പേരുകളിലും അറിയപ്പെടുന്നു.

മനുഷ്യാവതാരം ചെയ്ത യേശുവിനെ വെളിപ്പെടുത്തുന്ന സമ്പൂർണ്ണ ആഘോഷം എന്ന നിലയിൽ പൗരസ്ത്യ സഭകളാണ് ഈ തിരുനാളാഘോഷത്തിന് തുടക്കം കുറിച്ചത്. യേശുവിന്റെ ജനനം, വിദ്വാന്മാരുടെ സന്ദർശനം, ബാല്യകാലസംഭവങ്ങൾ, യോർദ്ദാൻ നദിയിലെ സ്നാനം, കാനാവിൽ വെള്ളത്തെ വീഞ്ഞാക്കിയ ആദ്യ അത്‌ഭുതം തുടങ്ങിയവെയെല്ലാം എപ്പിഫനിയിൽ അനുസ്മരിക്കാറുണ്ടായിരുന്നു. എന്നാൽ യോർദ്ദാൻ നദിയിൽ വെച്ച് സ്നാപകയോഹന്നാനിൽ നിന്ന് യേശു സ്നാനമേറ്റതിനെയാണ് ഏറെ പ്രാധാന്യത്തോടെ അനുസ്മരിച്ചിരുന്നത്. വിവിധ സുവിശേഷഭാഗങ്ങളെ ആസ്പദമാക്കി മനുഷ്യാവതാരം ചെയ്ത യേശുവിനെ പ്രകാശിപ്പിക്കുന്നതും, വെളിപ്പെടുത്തുന്നതും, പ്രഖ്യാപനം ചെയ്യപ്പെടുന്നതുമായ ദിനമായി പൗരസ്ത്യ സഭകൾ എപ്പിഫനിയെ കരുതി വന്നു. എന്നാൽ പാശ്ചാത്യസഭകൾ ലൂക്കോസിന്റെ സുവിശേഷത്തിലെ 'വിജാതിയർക്കുള്ള വെളിപ്പെടുത്തൽ' എന്ന പരാമർശത്തെ അടിസ്ഥാനമാക്കി കിഴക്ക് ദേശത്തു നിന്നുള്ള യഹൂദരല്ലാത്തവരായ ജ്ഞാനികളുടെ ആഗമനത്തിനാണ് പ്രാധാന്യം നൽകി വന്നത്.

നാലാം നൂറ്റാണ്ടിൽ തന്നെ എപ്പിഫനി ആചരണം നിലവിലിരുന്നതായി ആദ്യകാല സഭാപിതാക്കന്മാരുമായി ബന്ധപ്പെട്ട രേഖകളിൽ കാണുന്നു. ഈജിപ്തിലെ ക്രിസ്ത്യൻ സന്ന്യാസാശ്രമങ്ങളിൽ യേശുവിന്റെ ജനനവും സ്നാനവും ഒരേ ദിനം ആചരിച്ചിരുന്നതായി വിശുദ്ധ ജോൺ കാസിയൻ രേഖപ്പെടുത്തിയിട്ടുണ്ട്. അർമ്മേനിയൻ ഓർത്തഡോക്സ് സഭയിൽ ഈ പതിവ് ഇപ്പോഴും നിലനിൽക്കുന്നുണ്ട്.

ബൈബിളിന്റെ ഗ്രീക്ക് വിവർത്തനമായ സെപ്തുജിന്തിൽ പഴയനിയമത്തിൽ ദൈവം ഇസ്രയേൽ ജനത്തിന് പ്രത്യക്ഷപ്പെടുന്നതിനെ സൂചിപ്പിക്കാനാണ് എപ്പിഫനി എന്ന പദം ഉപയോഗിച്ചിരിക്കുന്നത്. പുതിയനിയമത്തിൽ യേശുവിന്റെ ജനനം അല്ലെങ്കിൽ യേശുവിന്റെ ഉയിർപ്പിന് ശേഷം അഞ്ചു തവണ പ്രത്യക്ഷപ്പെട്ട സംഭവങ്ങൾ, യേശുവിന്റെ പ്രത്യാഗമനം എന്നിവ സൂചിപ്പിക്കാനാണ് ഈ പദം ഉപയോഗിച്ചിരിക്കുന്നത്. 
പൗരസ്ത്യ ക്രൈസ്തവസഭകളിൽ യേശുവിന്റെ ജ്ഞാനസ്നാനമാണ് ഈ ദിനം അനുസ്മരിക്കുന്നത്. സുവിശേഷകർ രേഖപ്പെടുത്തിയിരിക്കുന്നത് പോലെ, യേശുവിന്റെ ജ്ഞനസ്നാനസമയത്ത് സ്വർഗത്തിൽ നിന്നുണ്ടായ യേശു ദൈവ പുത്രനാണ് എന്ന വെളിപ്പെടുത്തൽ ആണ് അടിസ്ഥാന സംഭവം. ജൂലിയൻ കലണ്ടർ പിന്തുടരുന്ന സഭാവിഭാഗങ്ങൾ ജനുവരി 19 നാണ് എപ്പിഫനി ആഘോഷിക്കുന്നത്. അഗസ്റ്റീനിയൻ കലണ്ടറും ജൂലിയൻ കലണ്ടറും തമ്മിലുള്ള 13 ദിവസത്തെ വ്യത്യാസമാണ് ഇതിനു കാരണം. പൗരസ്ത്യ ഓർത്തഡോക്സ് സഭയിൽ വെള്ളത്തിന്റെ വാഴ്വ് (Great Blessing of Waters) എപ്പിഫനിയുമായി ബന്ധപ്പെട്ട് നടത്തപ്പെടുന്നു. ഈ ചടങ്ങ് രണ്ടു പ്രാവശ്യമായി--തിരുനാളിനു തലേദിവസം സന്ധ്യയ്ക്ക് ദേവാലയത്തിനുള്ളിലെ മാമോദീസ തൊട്ടിയിലും തിരുനാളിന്റെ ദിവസം ദേവാലയത്തിന് സമീപമുള്ള ജലാശയങ്ങളിലുമായി--നടത്തപ്പെടുന്നു. 

എതോപ്യൻ ഓർത്തഡോക്സ് സഭയിൽ തിംകെത് എന്നാണ് എപ്പിഫനി അറിയപ്പെടുന്നത്. അംഹറിക് ഭാഷയിൽ ജ്ഞാനസ്നാനം എന്നാണ് ഈ പദത്തിനർത്ഥം. അധിവർഷത്തിൽ ജനുവരി 20നും മറ്റുവർഷങ്ങളിൽ ജനുവരി 19നുമാണ് തിംകെത് ആഘോഷിക്കുന്നത്. 3 ദിവസം വരെ ആഘോഷങ്ങൾ നീണ്ടു നിൽക്കും.

ദനഹാ എന്ന പേരിലാണ് എപ്പിഫനി സിറിയക് ഓർത്തഡോക്സ് സഭയിലും കേരളത്തിലെ സുറിയാനി സഭകളിലും ആഘോഷിക്കുന്നത്. പൗരസ്ത്യ സഭകളുടെ ആരാധനക്രമം അനുസരിച്ച് ദനഹാക്കാലം ആരംഭിക്കുന്നത് എപ്പിഫനിയോടു കൂടിയാണ്.

പാശ്ചാത്യ ക്രൈസ്തവസഭകളിൽ യേശുവിനെ അന്വേഷിച്ചു പോയ ജ്ഞാനികൾ (പൂജരാജാക്കന്മാർ) കാലിത്തൊഴുത്തിൽ ഉണ്ണിയേശുവിനെ ദർശിച്ച് കാഴ്ചകൾ സമർപ്പിച്ച സംഭവമാണ് ഈ ദിവസം അനുസ്മരിക്കുന്നത്. മത്തായി എഴുതിയ സുവിശേഷത്തിലാണ് ഇതിനാസ്പദമായ വിവരണമുള്ളത്. ജനുവരി ആറാം തിയതിയാണ് എപ്പിഫനി എങ്കിലും എപ്പിഫനി ദിവസം പൊതുഅവധി അല്ലാത്ത രാജ്യങ്ങളിൽ ജനുവരി 2-നും 8-നും ഇടക്ക് വരുന്ന ഞായറാഴ്ചയാണ് തിരുനാൾ ആഘോഷം. 

റോമൻ കത്തോലിക്കർ യേശുവിന്റെ ജ്ഞാനസ്നാന തിരുനാൾ മറ്റൊരു ദിവസമാണ് ആഘോഷിക്കുന്നത്. ആദ്യകാലത്ത് എപ്പിഫനിക്ക് ശേഷം വരുന്ന എട്ടാംദിന(എട്ടാമിടം)മായ ജനുവരി 13നാണ് ഇത് ആഘോഷിച്ചിരുന്നത്. 1969 ൽ ആരാധന ക്രമവർഷം പുനർനവീകരിച്ചപ്പോൾ എപ്പിഫനിക്ക് ശേഷം വരുന്ന ഞായറാഴ്ച ജ്ഞാനസ്നാന തിരുനാളായി ആഘോഷിക്കാൻ തുടങ്ങി. എപ്പിഫനി (ജനുവരി 6) പൊതു അവധി അല്ലാത്ത രാജ്യങ്ങളിൽ ജനുവരി 2 മുതൽ 8 വരെയുള്ള തിയതികളിൽ വരുന്ന ഞായറാഴ്ച എപ്പിഫനിയായി കണക്കാക്കുന്നതിനാൽ ഏതെങ്കിലും വർഷം ജനുവരി 7-നോ 8-നോ എപ്പിഫനി ആഘോഷിക്കുകയാണ് എങ്കിൽ അടുത്ത് വരുന്ന തിങ്കഴാഴ്ച ജ്ഞാനസ്നാന തിരുനാൾ ആഘോഷിക്കും.

ലോകത്തിന്റെ വിവിധഭാഗങ്ങളിൽ വ്യത്യസ്തമായ ചടങ്ങുകളോടെ ദനഹാ ആഘോഷിക്കുന്നു. കേരളത്തിലെ ക്രൈസ്തവരും വളരെ വിപുലമായ രീതിയിൽ ദനഹാ (എപ്പിഫനി) ആചരിച്ചിരുന്നു. ജനുവരി 6-ന് തലേരാത്രിയിൽ കേരളത്തിൽ ചിലയിടങ്ങളിൽ വീട്ടുമുറ്റത്ത് വാഴപ്പിണ്ടികൾ കുഴിച്ചുവെച്ച് അവയിൽ ഈർക്കിലുകൾ കുത്തിവച്ച് ദീപങ്ങൾ തെളിയിക്കുകയും അതിനു ചുറ്റും എൽപ്പയ്യ (ദൈവം പ്രകാശമാകുന്നു) എന്ന് പറഞ്ഞ് പ്രദക്ഷിണം വെച്ചിരുന്ന ആചാരത്തിൽ നിന്നാണ് ഈ പെരുന്നാളിന് 'പിണ്ടിപെരുന്നാൾ' അല്ലെങ്കിൽ 'പിണ്ടികുത്തിപെരുന്നാൾ' എന്ന പേരുണ്ടായത്. തെക്കൻ കേരളത്തിലെ പൂർവ്വികക്രിസ്ത്യാനികൾ യേശുവിന്റെ ജ്ഞാനസ്നാനം അനുസ്മരിച്ച് അന്നേദിവസം പുലർച്ചെ എഴുന്നേറ്റു അടുത്തുള്ള കുളത്തിലോ നദിയിലോ പോയി ആചാരക്കുളി നടത്തുന്ന പ്രാദേശികരീതിയിൽ നിന്നാണ് 'രാക്കുളിപ്പെരുന്നാൾ' എന്ന പേരുണ്ടായത്. ഈ പതിവുകളിൽ ചിലവ ഇപ്പോഴും നിലനിൽക്കുന്നുണ്ട്.


</doc>
<doc id="225455" url="https://ml.wikipedia.org/wiki?curid=225455" title="അനൂപ് മാത്യൂ തോമസ്">
അനൂപ് മാത്യൂ തോമസ്

പ്രമുഖനായ മലയാളി വിഷ്വൽ ആർട്ടിസ്റ്റും ഫോട്ടോഗ്രാഫറുമാണ് അനൂപ് മാത്യു തോമസ്(ജനനം :1977). ബാംഗ്ലൂർ കേന്ദ്രമാക്കി പ്രവർത്തിക്കുന്നു.
കോട്ടയം മാങ്ങാനം സ്വദേശിയാണ്. മലയാള മനോരമ മേധാവി തോമസ് ജേക്കബിന്റെ മകനാണ്. ബാംഗ്ലൂരിലെ സൃഷ്ടി സ്കൂൾ ഓഫ് ആർട്സിൽ പഠിച്ചു.

കൊച്ചി-മുസിരിസ് ബിനാലെയിൽ അനൂപിന്റെ രണ്ടു സീരീസുകളാണ് പ്രദർശനത്തിനുള്ളത്. 'ഹിയർ ഇൻ ആഫ്റ്റർ' എന്ന സീരീസും കേരളത്തിലെ ബിഷപ്പുമാരുടെയും ക്രൈസ്തവ സഭാ നേതാക്കളുടെയും പതിന്നാല് പോർട്രയിറ്റുകളുടെ സമാഹാരമായ മെട്രോപൊളിറ്റൻ എന്ന സീരീസും.

മരണവുമായി ബന്ധപ്പെട്ട വിചിത്രമായ ചില സംഭവങ്ങളെക്കുറിച്ചും വ്യക്തികളെ കുറിച്ചുമുള്ള വിവിധ ചിത്രങ്ങളുടെ ഒരു സമാഹാരമാണ് 'ഹിയർ ഇൻ ആഫ്റ്റർ'. ചിത്രങ്ങളുടെ ചരിത്ര സാമൂഹിക പശ്ചാത്തലത്തെക്കുറിച്ചുമുള്ള വിവരണങ്ങൾ വായിച്ചു കഴിയുമ്പോൾ അവയൊക്കെയും പരസ്പരം കൂട്ടിയോജിപ്പിക്കുന്ന ഒരു പൊതുഘടകമായി 'മരണം' ആവർത്തിച്ചു വരുന്നത് നമുക്ക് കാണാൻ കഴിയും. കഴിഞ്ഞു പോയ കാലത്തെ വസ്തുക്കളും ഓർമ്മകളും ഡോക്യുമെന്റ് ചെയ്യുന്ന ഫോട്ടോകളാണിവ. ഡോക്യുമെന്ററി ഫോട്ടോഗ്രാഫിയുടെയും ഫൈൻ ആർട്ട് ഫോട്ടോഗ്രാഫിയുടെയും സ്വഭാവങ്ങൾ ഒരേ സമയം അവ പ്രദർശിപ്പിക്കുന്നു.മുൻ മന്ത്രി ടി.കെ. ദിവാകരന്റെ ശവഘോഷയാത്രയോടെ ഉത്ഘാടനം ചെയ്യപ്പെട്ട ഇത്തിക്കര പാലത്തിന്റെ ഉദ്ഘാടനഫലകവും, പോലീസ് ക്രൈം മ്യൂസിയത്തിലെ പാവകൊണ്ടുണ്ടാക്കിയ മൃതശരീരവും, ചെരിഞ്ഞ ആനയുടെ പോസ്റ്റ്മാർട്ടത്തിനെത്തിയ ആൾക്കൂട്ടവും ചേർത്തലക്കടുത്തുള്ള ആനത്തറ വേലിയിലെ എൽ.പി.ജി ശ്മശാനത്തിന്റെ ഫോട്ടോയും ഇതിൽ പ്രദർശിപ്പിച്ചിരിക്കുന്നു. അറിയപ്പെടാതെ പോകുന്ന ഇത്തരം ചരിത്രങ്ങളുടെ രേഖപ്പെടുത്തലാണിത്. 

മെട്രോപൊളിറ്റൻ എന്ന സീരീസിൽ വിവിധ ക്രൈസ്തവ സഭാ നേതാക്കൾ, ഔദ്യോഗിക വേഷവിധാനങ്ങളോടെ, ചെങ്കോലും കിരീടവുമണിഞ്ഞ രാജാക്കന്മാരെപ്പോലെ അവരവരുടെ മണിമാളികൾക്കുമുന്നിൽ ഫോട്ടോയ്ക് വേണ്ടി പോസുചെയ്തിരിക്കുന്നു.
17 രാജ്യങ്ങളിലെ മലയാളി നഴ്സുമാരുടെ ചിത്രങ്ങളാണ് ഈ പരമ്പരയിലുള്ളത്. ഓരോ രാജ്യത്തും ജോലി ചെയ്‌യുന്ന മലയാളി നഴ്സുമാർ തങ്ങളുടെ യൂണിഫോം ധരിച്ച് പ്രകൃതി രമണീയമായ സ്ഥലത്ത് ക്യാമറയെ അഭിമുഖീകരിച്ചിരിക്കുന്നു. യുഎഇ കേന്ദ്രമാക്കിയുള്ള ദി അബ്രാജ് ഗ്രൂപ്പിന്റെ ആർട്ട് പ്രൈസ് എക്സിബിഷൻ പദ്ധതിയുടെ ഭാഗമായി അനൂപിന്റെ ഈ ഫോട്ടോ പരമ്പര ദുബയിൽ പ്രത്യേക വിഭാഗമായി പ്രദർശിപ്പിച്ചിരുന്നു.


Copyright © artdaily.org]


</doc>
<doc id="225479" url="https://ml.wikipedia.org/wiki?curid=225479" title="അലക്സാണ്ടർ ആൻഡേഴ്സൺ">
അലക്സാണ്ടർ ആൻഡേഴ്സൺ

ഒരു അമേരിക്കൻ ശില്പിയായിരുന്നു അലക്സാണ്ടർ ആൻഡേഴ്സൺ (ഏപ്രിൽ 21, 1775 – ജനുവരി 17, 1870). അമേരിക്കയിൽ ആദ്യമായി ദാരുശില്പങ്ങൾ നിർമിച്ചത് ഇദ്ദേഹമായിരുന്നു.
പിതാവിന്റെ ആഗ്രഹപ്രകാരം വൈദ്യശാസ്ത്ര പഠനത്തിനായി കൊളംബിയയിലേക്കു പോയി. ആൻഡേഴ്സൺ അവിടെനിന്നും 1796-ൽ വൈദ്യശാസ്ത്രത്തിൽ ബിരുദമെടുത്തു. നേരത്തേതന്നെ കൊത്തുപണിയിൽ തത്പരനായിരുന്ന ആൻഡേഴ്സൺ ലോഹത്തകിടിൽ കൊത്തുപണി ചെയ്യുന്നതിനുള്ള ശ്രമങ്ങൾ നടത്തിയിരുന്നു. സ്വന്തമായി അതിനുള്ള ആയുധങ്ങൾ ഉണ്ടാക്കുകയും രൂപപ്പെടുത്തുകയും ചെയ്തിട്ടുണ്ട്. 1793-ൽ തോമസ് ബ്യൂയിക്കിന്റെ (Thomas Bewick) ദാരുശില്പങ്ങൾ കണ്ടതോടെ ആൻഡേഴ്സണിൽ ഉറഞ്ഞുകിടന്നിരുന്ന ശില്പകലാവാസന ഉണർ​ന്നെഴുന്നേറ്റു. വീഞ്ഞപ്പലകകളിൽ കൊത്തുപണി പരിശീലിച്ചു; അതിനുള്ള ആയുധങ്ങളും സ്വയം നിർമിച്ചു. 1798-ൽ മഞ്ഞപ്പനിമൂലം കുടുംബത്തിലെ മറ്റെല്ലാവരും മരിച്ചു. ഏകാകിയായിത്തീർന്ന ആൻഡേഴ്സൺ വൈദ്യവൃത്തി നിർത്തി മുഴുവൻ സമയവും ദന്തശില്പനിർമിതിയിൽ മുഴുകി.
പല ഗ്രന്ഥങ്ങൾക്കും ആൻഡേഴ്സൻ ചിത്രീകരണങ്ങൾ നൽകി. ഛായാചിത്രങ്ങൾ രചിക്കുന്നതിലും ഹ്രസ്വചിത്രങ്ങൾ വരയ്ക്കുന്നതിലും ഇദ്ദേഹം പ്രാഗല്ഭ്യം പ്രകടമാക്കി. ഇദ്ദേഹത്തിന്റെ കൃതികളിൽ ഏറ്റവും പ്രാധാന്യമർഹിക്കുന്നത് വെബ്സ്റ്ററുടെ എലിമെന്ററി സ്പെല്ലിങ് ബുക്കി (Elementary Spelling Book) ന് ഇദ്ദേഹം തയ്യാറാക്കിയ ചിത്രീകരണങ്ങളും ഷെയ്ക്സ്പിയറുടെ നാടകങ്ങളുടെ ചിത്രീകരണങ്ങളുമാണ്. ഏതാണ്ട് 300 ദാരുശില്പങ്ങൾ ഇദ്ദേഹത്തിന്റേതായി അവശേഷിക്കുന്നു. 1870 ജനുവരി 17-ന് ജെഴ്സി നഗരത്തിൽ ഇദ്ദേഹം അന്തരിച്ചു.



</doc>
<doc id="225490" url="https://ml.wikipedia.org/wiki?curid=225490" title="ദ എസ്കേപ്ഡ് കോക്ക്">
ദ എസ്കേപ്ഡ് കോക്ക്

ഇംഗ്ലീഷ് സാഹിത്യകാരൻ ഡി. എച്ച്. ലോറൻസിന്റെ ഒരു ലഘുനോവൽ ആണ് ദ എസ്കേപ്ഡ് കോക്ക് (The Escaped Cock) അഥവാ രക്ഷപെട്ട പൂവൻകോഴി. ലോറൻസിന്റെ പൂർത്തീകരിക്കപ്പെട്ട കഥകളിൽ അവസാനത്തേതാണിത്. യേശുക്രിസ്തുവിന്റെ ഉയിർത്തെഴുന്നേല്പിനെക്കുറിച്ചുള്ള ക്രിസ്തീയസങ്കല്പത്തിന്റെ പുനരാവിഷ്കരണം എന്ന മട്ടിലാണ് ഈ കൃതി എഴുതിയിരിക്കുന്നത്. രണ്ടു ഭാഗങ്ങൾ അടങ്ങിയ ഇതിന്റെ ആദ്യഭാഗം 1927-ലും രണ്ടാം ഭാഗം 1929-ലും ആണ് ലോറൻസ് എഴുതിയത്. രചയിതാവ് കൊടുത്ത വിവാദപരമായ പേരിനു പകരം ദ മേൻ ഹൂ ഡൈഡ് എന്ന് പേരിലും പിൽക്കാലപ്രസാധകർ ഇതു പ്രസിദ്ധീകരിച്ചിട്ടുണ്ട്. അല്പജീവൻ ബാക്കി നിൽക്കെ സംസ്കരിക്കപ്പെട്ട യേശു ശവക്കല്ലറയിൽ സ്വാഭാവികമായി ഉയിർത്തെഴുന്നേറ്റതായി ചിത്രീകരിക്കുന്ന ലോറൻസ്, തന്റെ മരണത്തിലേക്കു നയിച്ച പ്രഘോഷണത്തിന്റെയും ത്യാഗനിർഭരമായ ദൗത്യത്തിന്റേയും സ്മരണ ഉയർത്തഴുന്നേറ്റ യേശുവിന് അനിഷ്ടകരമാകുന്നതായും തുടർന്ന് വിരക്തിയുടെ വിപരീതദിശയിൽ അദ്ദേഹം സായൂജ്യം കണ്ടെത്തുന്നതായും സങ്കല്പിക്കുന്നു. 

"രക്ഷപെട്ട പുവൻകോഴി" എന്ന പേരിനു പിന്നിലുള്ള കഥ, ഈ ലഘുനോവലിന്റെ ആദ്യഖണ്ഡത്തിലാണുള്ളത്. യെരുശലേമിൽ യേശുവിന്റെ സംസ്കാരസ്ഥാനത്തിനടുത്തു ജീവിച്ചിരുന്ന ഒരു പാവപ്പെട്ട കൃഷിക്കാരൻ, വീടിനു മുന്നിൽ നീണ്ട ചരടിൽ കെട്ടിയിട്ടു വളർത്തിയിരുന്നതാണ് "രക്ഷപെട്ട പൂവൻകോഴി". ഉയിർത്തെഴുന്നേറ്റ യേശുവിന് ഭോഗവിരക്തിയുടെ എതിർദിശയിലുള്ള സായൂജ്യത്തിന്റെ മാർഗ്ഗത്തിൽ വഴികാട്ടിയാകുന്നത്, രക്ഷപെട്ട പൂവൻകോഴിയാണ്. തുടർന്ന് ദേശാടകനാകുന്ന യേശു കഥയുടെ രണ്ടാം ഭാഗത്ത് മദ്ധ്യധരണിയുടെ തീരത്തെ ഒരു മുനമ്പിലെത്തുന്നു. അവിടെ ഈജിപ്തിലെ ഐസിസ് ദേവിക്കു പ്രതിഷ്ഠിച്ചിരുന്ന ക്ഷേത്രത്തിൽ ഐസിസിന്റെ ഉപാസനയിൽ മുഴുകി അവിവാഹിതയായി ജീവിച്ചിരുന്ന 27 വയസ്സുള്ള പുരോഹിതയെ അദ്ദേഹം കണ്ടുമുട്ടുന്നു. 

ഐസിസിനു നഷ്ടപ്പെടുകയും അവൾ തേടി നടക്കുകയും ചെയ്തിരുന്ന കാമുകൻ ഓസൈറിസായി യേശുവിനെ കാണുന്ന പുരോഹിത യേശുവുമായി അടുക്കുന്നു. ആ ബന്ധത്തിൽ തന്റെ "ജീവന്റേയും ഉയിർപ്പിന്റേയും ബീജം വിതച്ച" യേശു, പുരോഹിതയുടെ അമ്മ അവരുടെ റോമാക്കാരൻ കാര്യസ്ഥന്റേയും അടിമകളുടേയും സഹായത്തോടെ തന്റെ ജീവനൊടുക്കാൻ ഒരുങ്ങുന്നതറിഞ്ഞ് ഒരു നൗകയിൽ രക്ഷപെടുന്നു. നൗകയിലിരിക്കുമ്പോൾ അവന്റെ മനോഗതം ഈവിധമായിരുന്നു: "എന്റെ ഉണ്മയുടെ ഹൃദയത്തിൽ അവൾ എനിക്കു പ്രിയപ്പെട്ടവളാണ്. പക്ഷേ ഇഴയുന്ന സുവർണ്ണസർപ്പം, എന്റെ വൃക്ഷത്തിന്റെ വേരിൽ നിദ്രകൊള്ളാനായി വീണ്ടും ചുരുളുകയാണ്. അതിനാൽ നൗക എന്നെ കൊണ്ടു പോകട്ടെ. നാളെ മറ്റൊരു ദിവസമാണല്ലോ." 

ഈ കൃതി ഒരിടത്തും യേശുവിനെ പേരെടുത്തു പറയുന്നില്ല. "മരിച്ച മനുഷ്യൻ" (ദ മേൻ ഹൂ ഡൈഡ്) എന്ന പേരാണ് ഇതിൽ യേശുവിനെ സൂചിപ്പിക്കുന്നത്. 

ക്രിസ്തുചരിതത്തിന്റെ പേഗൻ അട്ടിമറി (pagan subversion) എന്ന് ഈ കഥ വിശേഷിപ്പിക്കപ്പെട്ടിട്ടുണ്ട് എന്നാൽ ക്രിസ്തുവിൽ ജീവിച്ചുകൊണ്ട് അദ്ദേഹത്തെ എതിർക്കുകയോ സ്നേഹിക്കുകയോ ചെയ്യാമെന്നും ക്രിസ്തുവിൽ നിന്ന് ഓടിയൊളിക്കുന്നതാണു തെറ്റെന്നും മലയാളത്തിലെ സാഹിത്യചിന്തകൻ കെ.പി. അപ്പൻ, ഈ കഥയുടെ പശ്ചാത്തലത്തിൽ നിരീക്ഷിച്ചിട്ടുണ്ട്. ക്രിസ്തുവിൽ ജീവിച്ചുകൊണ്ട് അദ്ദേഹത്തെ എതിർക്കുകയും അദ്ദേഹത്തിനെതിരെ ഹൃദയം കഠിനമാക്കുകയും ചെയ്തവരുടെ മാതൃകയായി അപ്പൻ ഡി. എച്ച്. ലോറൻസിനെ കാണുന്നു.

 "But the gold and flowing serpent is coiling up again, to sleep at the root of my tree."


</doc>
<doc id="225495" url="https://ml.wikipedia.org/wiki?curid=225495" title="ശൂന്യാകാശയാത്ര">
ശൂന്യാകാശയാത്ര

ബാഹ്യാകാശത്തേയ്ക്കോ, ബാഹ്യാകാശത്തിലൂടെയോ നടക്കുന്ന യാത്രയെയാണ് ശൂന്യാകാശയാത്ര (ബഹിരാകാശയാത്ര) എന്നു വിളിക്കുന്നത്. മനുഷ്യർ ഉള്ള ശൂന്യാകാശപേടകങ്ങളിലും ഇല്ലാത്തവയിലും ഇത്തരം യാത്ര നടത്താവുന്നതാണ്. റഷ്യയുടെ സല്യൂട്ട്-സൊയൂസ് പദ്ധതി, അമേരിക്കയുടെ സ്പേസ് ഷട്ടിൽ പദ്ധതി എന്നിവയും അന്താരാഷ്ട്ര ബഹിരാകാശ നിലയവും മനുഷ്യർ ശൂന്യാകാശയാത്ര നടത്തിയതിന് ഉദാഹരണങ്ങളാണ്. പ്രോബുകൾ കൃത്രിമോപഗ്രഹങ്ങൾ എന്നിവ മനുഷ്യരില്ലാത്ത യാത്രകൾക്കുദാഹരണങ്ങളാണ്. 

ബാഹ്യാകാശ വിനോദ സഞ്ചാരം, പര്യവേഷണം, സൈനികാവശ്യങ്ങൾ, വാർത്താവിനിമയം എന്നിങ്ങനെ പല ലക്ഷ്യങ്ങളോടെ ബാഹ്യാകാശയാത്ര നടത്താറുണ്ട്. ചാരോപഗ്രഹങ്ങൾ(reconnaissance satellite) , നിരീക്ഷണോപഗ്രഹങ്ങൾ എന്നിവ ശൂന്യാകാശയാത്രയ്ക്ക് ഉദാഹരണങ്ങളാണ്. 

റോക്കറ്റ് വിക്ഷേപണത്തോടെയാണ് സാധാരണഗതിയിൽ ബാഹ്യാകാശയാത്ര ആരംഭിക്കുന്നത്. ബഹിരാകാശത്തുവച്ച് പേടകത്തിന്റെ ചലനങ്ങൾ സംബന്ധിച്ചുള്ള ശാസ്ത്ര ശാഖയാണ് ആസ്ട്രോഡൈനാമിക്സ്.

ശൂന്യാകാശയാത്ര നടത്താനുള്ള പ്രായോഗികമായ ആദ്യ ആശയം മുന്നോട്ടുവച്ചത് കോൺസ്റ്റാന്റിൻ സിയോൾക്കോവ്സ്കി (Konstantin Tsiolkovsky)ആണ്. ഇദ്ദേഹത്തിന്റെ പ്രസിദ്ധമായ ഗ്രന്ഥം "" ("ദി എക്സ്പ്ലൊറേഷൻ ഓഫ് കോസ്മിക് സ്പേസ് ബൈ മീൻസ് ഓഫ് റിയാക്ഷൻ ഡിവൈസസ്") 1903-ലാണ് പ്രസിദ്ധീകരിക്കപ്പെട്ടത്. പക്ഷേ റഷ്യയ്ക്കുവെളിയിൽ ഇദ്ദേഹത്തിന്റെ സൈദ്ധാന്തികശ്രമങ്ങൾ അധികം ശ്രദ്ധിക്കപ്പെട്ടില്ല.

റോബർട്ട് എച്ച്. ഹൊഡാർഡ് 1919-ൽ 'എ മെത്തേഡ് ഓഫ് റീച്ചിംഗ് എക്സ്ട്രീം ആൾട്ടിറ്റ്യൂഡ്സ്' എന്ന പ്രബന്ധം പ്രസിദ്ധീകരിച്ചതോടെ ശൂന്യാകാശയാത്ര എഞ്ചിനിയറിംഗ് കാഴ്ച്ചപ്പാടിൽ നിന്ന് നോക്കിയാൽ സാദ്ധ്യമായ കാര്യമായി മാറി. ഇദ്ദേഹം വിഭാവനം ചെയ്തത് ദ്രവീകൃത ഇന്ധനമുപയോഗിക്കുന്ന റോക്കറ്റിൽ നോസിലുകളുപയോഗിച്ച് ഗോളാന്തരയാത്രയ്ക്കു വേണ്ട ബലം സൃഷ്ടിക്കാമെന്നായിരുന്നു. റോക്കറ്റുകൾ ശൂന്യാകാശത്തിലും പ്രവർത്തിക്കുമെന്ന് ഇദ്ദേഹം പരീക്ഷണങ്ങളിലൂടെ തെളിയിക്കുകയും ചെയ്തു. അക്കാലത്തെ പല ശാസ്ത്രജ്ഞരും റോക്കറ്റുകൾക്ക് ശൂന്യാകാശത്ത് പ്രവർത്തിക്കാനാവുമെന്ന് കരുതിയിരുന്നില്ല. ഹെർമാൻ ഓബെർത്ത് വേൺഹെർ ഫോൺ ബ്രൗൺ എന്നിവരെ ഈ പ്രബന്ധം വളരെ സ്വാധീനിച്ചു. ഇവർ പിൽക്കാലത്ത് റോക്കറ്റ് സാങ്കേതികവിദ്യയുടെ വിശാരദന്മാരാവുകയുണ്ടായി.

ശൂന്യാകാശത്തെത്തിയ ആദ്യ റോക്കറ്റ് (189 കിലോമീറ്റർ) ജർമനിയുടെ വി-2 റോക്കറ്റായിരുന്നു. 1944 ജൂണിലെ പരീക്ഷണ പറക്കലിലായിരുന്നു ഈ നേട്ടം കൈവരിക്കപ്പെട്ടത്. 1957 ഒക്റ്റോബർ 4-ന് സോവിയറ്റ് യൂണിയൻ സ്പുട്ട്നിക് 1 (Sputnik 1)വിക്ഷേപിച്ചു. ഇതായിരുന്നു ഭൂമിയുടെ ആദ്യ കൃത്രിമ ഉപഗ്രഹം.(satellite) 1961 ഏപ്രിൽ 12-ന് വോസ്റ്റോക്ക് 1(Vostok 1) എന്ന പേടകത്തിൽ യൂറി ഗഗാറിൻ എന്നയാളായിരുന്നു ആദ്യമായി ഭൂമിയെ ഭ്രമണപധത്തിൽ ഒരുവട്ടം പ്രദക്ഷിണം വച്ചത്. റഷ്യയുടെ ശൂന്യാകാശ പദ്ധതിയായ വോസ്റ്റോക് 1-ന്റെ പിന്നിൽ പ്രവർത്തിച്ച പ്രധാന ശാസ്ത്രജ്ഞർ സെർജി കൊറോലിയോവും കെരിം കെരിമോവുമായിരുന്നു.

നിലവിൽ ശൂന്യാകാശത്തെത്താനുള്ള പ്രായോഗികമായ ഒരേയൊരു മാർഗ്ഗം റോക്കറ്റുകളാണ്. സ്ക്രാംജെറ്റുകൾ പോലെയുള്ള മറ്റു സാങ്കേതികവിദ്യകൾക്ക് നിലവിൽ ഭ്രമണപഥത്തിലെത്താൻ ആവശ്യമുള്ളതിനേക്കാൾ വളരെക്കുറവ് വേഗത ആർജ്ജിക്കാനേ കഴിവുള്ളൂ.

ഒരു റോക്കറ്റ് വിക്ഷേപണകേന്ദ്രത്തിൽ നിന്നുമാണു റോക്കറ്റും മറ്റു ബഹിരാകാശവാഹനങ്ങളും വിക്ഷേപിക്കുക. കോസ്മോഡ്രോമെന്നും ഈ ബഹിരാകാശത്താവളം അറിയപ്പെടുന്നു. ഇവിടെ റോക്കറ്റുകൾ ഉയരത്തിലേയ്ക്കു വിക്ഷേപിക്കുന്നതിനുള്ള വിക്ഷേപണത്തറകളും അതോടനുബന്ധിച്ച കെട്ടിട സമുച്ചയവും വലിയ സാധനസാമഗ്രികൾ കൊണ്ടുപോകാനുള്ള വിമാനങ്ങൾക്കും സ്പേസ് ഷട്ടിൽ പോലുള്ള ബഹിരാകാശവിമാനങ്ങൾക്കും പറന്നുയരാനും ഇറങ്ങാനുമുള്ള റൺവേകളും ഉണ്ടായിരിക്കും. ശബ്ദശല്യത്തിന്റെയും സുരക്ഷിതത്തിന്റെയും കാരണങ്ങളാലാണു മനുഷ്യാവാസം കുറവുള്ള പ്രദേശത്തു വിക്ഷേപണകേന്ദ്രങ്ങൾ സ്ഥാപിക്കുന്നത്.
എന്നാൽ ബാലിസ്റ്റിൿ മിസ്സൈലുകൾക്ക് വിക്ഷേപണത്തിനു മറ്റു ചില പ്രത്യേക മാർഗങ്ങളുമുണ്ട്. 
ഒരു വിക്ഷേപണം ഒരു പ്രത്യെക വിക്ഷേപണജാലകത്തിൽ മാത്രമേ നടത്താവൂ എന്നു നിബന്ധനയുണ്ട്. ഈ വിഷേപണജാലകങ്ങൾ ഈ വിക്ഷേപണകേന്ദ്രവുമായി ബന്ധപ്പെട്ട ഭ്രമണപഥങ്ങളും ഗോളങ്ങളുമായി ബന്ധപ്പെട്ടിരിക്കുന്നു. ഏറ്റ്വും പ്രധാനമായി ബാധിക്കുന്നത് ഭൂമിയുടെ കറക്കങ്ങളാണ്. ഒരിക്കൽ വിക്ഷേപിച്ചാൽ ഭൂമിയുടെ അച്ചുതണ്ടിന്റെ ഒരു ഉറപ്പിച്ച ഒരു കോണിലുള്ള ഒരു തലത്തിൽ വാഹനത്തിന്റെ ഭ്രമണപഥം സ്ഥിതിചെയ്യുന്നു. 
വിക്ഷേപണത്തറ ബഹിരാകാശവാഹനത്തെ വായുമണ്ഡലത്തിലേയ്ക്കു കടത്തിവിടാനുള്ള വിധം രൂപകൽപ്പനചെയ്ത ദൃഡഘടനയുള്ളതാണ്. ഇതിനു പൊതുവായി വിക്ഷേപണ ഗോപുരം(launch tower) തീനാളഗർത്തം(flame trench) എന്നിവയുണ്ട്. ഇതിനു ചുറ്റുപാടുമായി ഈ റോക്കറ്റ് ഉയർത്താനും ഇന്ധനം നിറയ്ക്കാനും റോക്കറ്റ് കേടുപാടുതീർക്കാനുമുള്ള സജ്ജീകരണങ്ങൾ ക്രമീകരിച്ചിരിക്കുന്നു.

ബഹിരാകാശം എന്നതിന്റെ നിർവചനം, ഭൂമിയുടെ ഉപരിതലത്തിൽ നിന്നും 100 കിലോമീറ്റർ അകലെ കണക്കാകിയിരിക്കുന്ന കാർമാൻ രേഖയാണ്. (അമേരിക്ക ചിലസമയത്ത് 50 മൈൽ(80 കിലോമീറ്റ)റിനപ്പുറമുള്ളതെല്ലാം ബഹിരാകാശമായി കണക്കാക്കി വരുന്നു.)
ബഹിരാകാശത്തെത്താൻ റോക്കറ്റുകൾ അല്ലാതെ മറ്റു അനേകം മാർഗങ്ങൾ നിർദ്ദേശിക്കപ്പെട്ടിട്ടുണ്ട്. സ്പേസ് എലവേറ്ററുകളും റോട്ടോവേറ്ററുകളും അവയിൽ ചിലതാണ്.

ചാന്ദ്രയാത്രയ്ക്കോ മറ്റു ഗ്രഹങ്ങളിലേയ്ക്കുള്ള യാത്രയ്ക്കോ പരിക്രമണ പഥം അടഞ്ഞതാകേണ്ട കാര്യമില്ല. പരിക്രമണ പഥത്തിലെത്താതെ തന്നെ വളരെ ഉയരത്തിലെത്താൻ ആദ്യകാലത്തെ റഷ്യൻ ബഹിരാകാശവാഹനങ്ങൾക്കു കഴിഞ്ഞിരുന്നു. നാസ ചാന്ദ്രപരിക്രമണപഥത്തിലേയ്ക്കു( lunar trajectory) നേരിട്ട് അപ്പോളോ വാഹനങ്ങളെ എത്തിക്കാനായാണു ശ്രമിച്ചത്. പക്ഷേ, ആദ്യം പർക്കിങ്ങ് പരിക്രമണപഥം(parking orbit) എന്നറിയപ്പെടുന്ന ഒരു തത്കാലിക പഥത്തിലെത്തിയ ശേഷം മറ്റനേകം പഥങ്ങൾ ക്രമ്മീകരിച്ച്, സാവധാനം ചാന്ദ്രപഥത്തിലെത്തുക എന്ന തന്ത്രമാണവർ അനുവർത്തിച്ചത്. ഇതിനു അധിക ഇന്ധനം ചെലവാക്കേണ്ടി വന്നു. ഭൂമിയിലീയ്ക്കു തിരികെ വരുന്നതിനപ്പുറമുള്ള ഒരു പഥമായിരിക്കണമെന്നതുകൊണ്ട് ഈ പഥം കൂടുതൽ വലുതാവേണ്ടിയിരുന്നു. ഇതിനാലാണു കൂടുതൽ ഇന്ധനം ചെലവായത്. നേരിട്ടുള്ള യാത്രയ്ക്ക് ഈ അപകടസാധ്യത(ഭൂമിയിലേയ്ക്കു തിരികെ വരാനുള്ള സാധ്യത) കുറവായിരുന്നു. 
എന്നിരുന്നാലും, ഈ പർക്കിങ്ങ് പരിക്രമണപഥ സമീപനം (parking orbit approach) പല തരത്തിലും അപ്പോളോ പദ്ധതിയെ വളരെ ലളിതമാക്കി മാറ്റി. ഇതു അനുവദിച്ച വിക്ഷേപണ സമയപരിധി കാര്യക്ഷമമായി ഉപയോഗപ്പെടുത്താൻ ശാസ്ത്രജ്ഞരെ പ്രാപ്തമാക്കി. അഥവാ, കൗണ്ട് ഡൗൺ സമയത്ത്, ചെറിയ സാങ്കേതികപിഴവുകൾ ഉണ്ടെങ്കിൽ അവ ദൂരീകരിക്കുവാനുള്ള സാവകാശം അവർക്കു നൽകി. ഇതിലൂടെ വിക്ഷേപണ വിജയം ഉറപ്പിക്കാനും അവർക്കായി. ഈ പർക്കിങ്ങ് പരിക്രമണപഥം(parking orbit) ഒരു ഉറച്ച സമതലഭൂമി(സാവകാശം) നൽകി. ഇവിടെവച്ച്, വാഹനത്തിലുള്ള യാതക്കാർക്കും ഭൂമിയിലുള്ള സാങ്കേതിക വിദഗ്ദ്ധർക്കും വിക്ഷേപണശേഷം വാഹനത്തിനെന്തെങ്കിലും പിഴവുണ്ടോ എന്ന് പരിശോധിക്കാൻ മണിക്കൂറുകൾ ലഭിക്കുന്നതാണ്. ആവശ്യമെങ്കിൽ യാത്രക്കാരെ പെട്ടെന്നു തന്നെ ഭൂമിയിലിറക്കാനും കഴിയും. അല്ലെങ്കിൽ മറ്റൊരു ഭൂപരിക്രമണ പദ്ധതി തുടങ്ങുകയുമാകാം. വാൻ അല്ലൻ വികിരണ ബെൽറ്റിനെ അവഗണിക്കാനും ഈ മർഗം ഉപയുക്തമാണ്.
അപ്പോളൊ പദ്ധതിയിൽ ഭൂമിയോടു വളരെയടുത്ത പർക്കിങ്ങ് പരിക്രമണപഥം(parking orbit) ആണുപയോഗിച്ചത്. (171 x169 കി. മി). ഈ ദൂരത്തിൽ അന്തരീക്ഷത്തിന്റെ വലിവു(drag)കാര്യമ്മയി നേരിടെണ്ടിവന്നു. അതിനെ ഭാഗികമായി അതിജീവിച്ചത് സാറ്റേൺ 5ന്റെ മൂന്നാം ഘട്ടത്തിൽ നിന്നും ഹൈഡ്രജനെ പുറത്തുവിട്ടുകൊണ്ടായിരുന്നു. 
ആധുനിക വിക്ഷേപണങ്ങൾ റോബോട്ട് നിയന്ത്രണത്തിൽ ആയതിനാൽ ഇതുപോലുള്ള പരിക്രമണപഥങ്ങൾ ഉപയോഗിക്കാതെ നേരെ ചന്ദ്രനിലേക്കോ മറ്റു സ്ഥലങ്ങളിലേയ്ക്കോ നേരേയുള്ള പാതയിലൂടെ പോവുകയ്യാആണു ചെയ്യുക. കൂടുതൽ കാര്യക്ഷമമായി, ഇന്ധനം ഉപയോഗിക്കുന്നതിനാൽ കൂടുതൽ ക്ഷമതയോടെ പ്രവർത്തിക്കാൻ ഇവയ്ക്കു കഴിയും.
ഒരു വസ്തു(ഉദാ- ഭൂമി അല്ലെങ്കിൽ ചന്ദ്രൻ)വിൽ നിന്നുമുള്ള രക്ഷപെടാനുള്ള പ്രവേഗം ആ വസ്തുവിൽ നിന്നും ദൂരെ പോകുന്നതിനനുസരിച്ചു കുറഞ്ഞുവരും. ഉപരിതലത്തിൻ എത്ര അടുത്തിരിക്കുന്നുവോ അത്രയും കൂടുതൽ ഇന്ധനക്ഷമത ആ വസ്തുവിനു കൂടും. 
ഭാവിയിലെ അന്തർഗ്രഹയാത്രാസംരംഭങ്ങളിൽ ഭൂമിയുടെ പ്രിക്രമണപഥത്തിൽ വച്ചായിരിക്കും വാഹനം കൂട്ടിച്ചേർക്കുക. ഉദാഹരണത്തിനു, നാസയുടെ പ്രോജെക്റ്റ് ഓറിയോൺ. റഷ്യയുടെ ക്ലിപെർ/പാരോം വാഹനം.
ബഹിരാകാശവാഹനങ്ങളുടെ പരിക്രമണപാതയെപ്പറ്റിയുള്ള പ്രത്യേകിച്ച്, ഗുരുത്വാകർഷണപരവും സഞ്ചാരപരവുമായ പ്രഭാവത്തെപ്പറ്റിയുള്ള പഠനം. അനാവശ്യമായി ഇന്ധനം ചെലവാക്കാതെ ഒരു ബഹിരാകാശവാഹനം കൃത്യസമയത്ത് ഒരു ലക്ഷ്യത്തിൽ എത്തുന്നതിനു ആസ്ട്രോഡൈനാമിക്സ് സഹായിക്കുന്നു. പരിക്രമണപഥങ്ങൾ നിലനിർത്താനും മാറ്റിസ്ഥാപിക്കാനും ഒരു പരിക്രമണ ആസൂത്രണ സംവിധാനം ആവശ്യമായിരിക്കും. 

പരിക്രമണപഥത്തിലുള്ള വാഹനങ്ങൾക്ക് വളരെയധികം ഗതികോർജ്ജമുണ്ട്(kinetic energy). അന്തരീക്ഷത്തിൽ വച്ച് ഈ വാഹനം കത്തിപ്പോകാതെ സുരക്ഷിതമായി ഭൂമിയിലിറങ്ങാനായി ഇപ്പറഞ്ഞ ഗതികോർജ്ജം മാറ്റപ്പെടേണ്ടതുണ്ട്. സവിശേഷമായി ഇത്തരം വായവതാപനത്തിനെതിരായ (aerodynamic heating) പ്രവർത്തനത്തിനു പ്രത്യേക മാർഗ്ഗങ്ങൾ അവലംബിക്കേണ്ടതുണ്ട്. ഹാരി ജൂലിയൻ അല്ലെൻ ആണ് പുനഃപ്രവേശനത്തെക്കുറിച്ചുള്ള തത്ത്വങ്ങൾ വികസിപ്പിച്ചത്.ഈ തത്ത്വം അനുസരിച്ച്, പുനഃപ്രവേശിക്കുന്ന വാഹനം ഋജുപ്രകൃതിയുള്ളതാവണം. ഇതിനർഥം 1% ഗതികോർജ്ജം(kinetic energy)പോലും താപമായി മാറാതെ അന്തരീക്ഷത്തിൽ തന്നെ തീരുന്ന രൂപമായിരിക്കും ഈ വാഹനത്തിനെന്നാണ്.

മെർക്കുറി, ജെമിനി, അപ്പോളോ ബഹിരാകാശവാഹനഭാഗം(capsule)കടലിലേയ്ക്കു വീഴ്ത്തുകയാണുചെയ്തത്. താരതമ്യേന വേഗം കുറഞ്ഞ രീതിയിൽ താഴെയിറങ്ങുന്ന രീതിയിൽ ആണിവ രൂപകൽപ്പന ചെയ്തത്. റഷ്യൻ വഹനമായ സോയൂസ് ബ്രേക്കിങ്ങ് റോക്കറ്റുകൾ എന്ന വേഗനിയന്ത്രണം ഉപയോഗിച്ച്, കരയിലിറങ്ങാനായി രൂപകൽപ്പന ചെയ്യവയായിരുന്നു. സ്പേസ് ഷട്ടിലുകളായ ബുറാൻ, ഡിസ്കവറി എന്നിവ അന്തരീക്ഷത്തിളൂടെ ഗ്ലൈഡുചെയ്തു നീങ്ങി വേഗം കുറച്ചിറങ്ങി.

തറയിലെത്തിയ ശേഷം ബഹിരാകാശവാഹനത്തെയും അതിലെ സഞ്ചാരികളെയും വീണ്ടെടുക്കേണ്ടതുണ്ട്. ചിലപ്പോൾ ഈ വീണ്ടെടുപ്പ് വാഹനം തറയിലെത്തുന്നതിനു മുൻപു നടത്തേണ്ടിവരും. പാരച്യൂട്ടിൽ ഇറങ്ങിവരുന്ന ബഹിരാകാശവാഹനത്തെ പ്രത്യേകം രൂപകല്പന ചെയ്ത വിമാനമുപയോഗിച്ച് ഉയർത്തിയെടുത്തുകൊണ്ടുപോകുന്നു. കൊറോണ ചാരൗപഗ്രഹത്തിലെ ചില ഭാഗങ്ങളെ രക്ഷിച്ചടുക്കാൻ ഈ രീതി ഉപയോഗിച്ചു.

ആദ്യ ബഹിരാകാശസഞ്ചാരി യൂറി ഗഗാറിൻ ആയിരുന്നു. വോസ്തോക്ക് 1 എന്ന ബഹിരാകാശവാഹനത്തിലാണു അദ്ദേഹം 1961 ഏപ്രിൽ 12നു യാത്ര തിരിച്ചത്. ഇന്ന് തുടർച്ചയായി മനുഷ്യനെ ബഹിരാകാശത്തു കൊണ്ടുപൊയ്ക്കൊണ്ടിരിക്കുന്നത് റഷ്യയുടെ സോയൂസും ചൈനയുടെ ഷെൻഷൗ ബഹിരാകാശവാഹനവും മാത്രമാണ്. അമേരിക്ക തങ്ങളുടെ മനുഷ്യനെ ബഹിരാകാശത്തെത്തിക്കുന്ന ഷട്ടിൽ പോലുള്ള പദ്ധതികൾ നിർത്തിവച്ചിരിക്കുകയാണ്.
[മനുഷ്യന്റെ ബഹിരാകാശയാത്രയെപ്പറ്റി കൂടുതൽ അറിയാൻ ബഹിരാകാശസഞ്ചാരി എന്ന ലേഖനം കാണുക.]

ഒരു മിസൈൽ തോടുത്തുവിടുന്ന പോലെ ബഹിരാകാശവാഹനം ബഹിരാകാശത്തെത്തിയ ശേഷം തിരികെ ഭൂമിയുടെ അന്തരീക്ഷത്തിലെത്തുന്നു. ഇതിനു കാരണം ആവശ്യത്തിനുള്ള സ്പെസിഫിക് ഓർബിറ്റൽ എനെർജി(specific orbital energy) ലഭിക്കാതെ വന്നതിനാലാണ്. ഇവിടെ ഏതാനും സെക്കന്ദുകൾ മാത്രമേ ഈ ശൂന്യാകാശയാത്ര സാദ്ധ്യമാകൂ. 
പൊതുവേ, ബഹിരാകാശത്തിന്റെ അതിർത്തിയായി കണക്കാക്കിയിരിക്കുന്നത് സമുദ്രനിരപ്പിൽ നിന്നും 100 കി. മീ. ഉയരത്തിലുള്ള കാർമാൻ രേഖ(Kármán line) യെന്ന സങ്കല്പിക രേഖയാണ്. 
സ്പേസ്ഷിപ്-1 എന്ന സ്വകാര്യ ബഹിരാകാശയാത്ര 2004 ജൂൺ 21നു നടന്നു.വിർജിൻ ഗാലൿടിൿ എന്ന കമ്പനിയാണിതിനു പിന്നിൽ. അവർ ബഹിരാകാശയാത്ര വാണിജ്യപരമാക്കി മാറ്റി.

ഈ തരം ബഹിരാകാശയാത്രയ്ക്ക് കൂടുതൽ പ്രവേഗം ആവശ്യമാണ്. ഇതു കൈവരിക്കാൻ കൂടുതൽ സങ്കേതികമായ വെല്ലുവിളികളെ നെരിടേണ്ടതുണ്ട്.സ്പർശരേഖാ പ്രവേഗം ഇവിടെ ഉയരത്തെപ്പോലെതന്നെ പ്രധാനമാണ്. അടഞ്ഞ പരിക്രമണപഥത്തിനു വേണ്ട പരിക്രമണപ്രവേഗം ആർജ്ജിക്കേണ്ടതുണ്ട്.

ഗ്രഹങ്ങളിൽ നിന്നും ഗ്രഹങ്ങളിലേയ്ക്കുള്ള യാത്രയാണു ഗ്രഹാന്തര യാത്ര. പ്രായോഗികമായി സൗരയൂഥത്തിലെ ഗ്രഹങ്ങളിൽ നിന്നും പരസ്പരമുള്ള യാത്രയ്ക്കാണു ഈ പേർ ഉപയോഗിക്കുന്നത്.

അഞ്ചു ബഹിരാകാശവാഹനങ്ങൾ ഇപ്പോൾ സൗരയൂഥത്തിന്റെ രക്ഷാവലയം കടന്നുകഴിഞ്ഞു. വോയേജർ-1 ആണ് ഇതിൽ ഏറ്റവും അകലെക്കൂടെ സഞ്ചരിക്കുന്നത്. ഇത് ഇപ്പോൾ 100 എ. യു. (ആസ്ട്രോണമിക്കൽ യൂണിറ്റ്)അകലെയാണ്. മാത്രമല്ല വർഷം തോറും അത് 3.6 എ. യു. (ആസ്ട്രോണമിക്കൽ യൂണിറ്റ്) അത് അകലുകയുമാണ്. താരതമ്യം ചെയ്താൽ സൂര്യൻ കഴിഞ്ഞാൽ നമ്മുടെ അടുത്ത നക്ഷത്രമായ പ്രോക്സിമാ സെന്റൗറി 267000 എ. യു. (ആസ്ട്രോണമിക്കൽ യൂണിറ്റ്) അകലെയാണ്. വോയേജർ 1 നു ഈ ദൂരം താണ്ടാൻ ഇന്നത്തെ നിലയിൽ 74,000 വർഷം വേണ്ടിവരും. ഇതു സാധ്യതയില്ലാത്ത കാര്യമാണല്ലൊ? നൂക്ലിയർ പൾസ് പ്രൊപൽഷൻ എന്ന സാങ്കേതിക വിദ്യ വഴി ഈ സമയ പരിമിതിയെ മറികടക്കാൻ ആവുമെന്നു കരുതാം.
റ്റൈം ഡൈലഷൻ എന്ന മർഗ്ഗം ഉപയോഗിച്ചും ഈ പരിമിതിയെ മറി കടക്കാനാവുമെന്നു കരുതുന്നു.

ശാസ്ത്രമാസികകളിൽ മാത്രമേ ഇത്തരം യാത്രയേപ്പറ്റി ചിന്തിക്കാനായിട്ടുള്ളൂ.

ഇന്നത്തെ ബഹിരാകാശവാഹനങ്ങൾക്കു മുന്നോട്ടു സഞ്ചരിക്കാൻ(പ്രൊപ്പൽഷൻ) കൂടുതലായി റോക്കറ്റുകളാണ് ഉപയോഗിക്കുന്നത്. പക്ഷേ അയോൺ ഡ്രൈവുകൾ പോലെ മറ്റു സാങ്കേതികവിദ്യകളും സാധാരണമായി വരുന്നുണ്ട്. പ്രത്യേകിച്ചും മനുഷ്യനില്ലാത്ത സംരംഭങ്ങൾക്ക്. ഇത്, വാഹനത്തിന്റെ ഭാരം കുറച്ച് അതിന്റെ ഡെൽറ്റ-വി കൂട്ടുന്നു.

നാസയുടെ സ്പേസ് ഷട്ടിൽ, സ്പേസ് എക്സ് ഫാൾക്കൻ 1 എന്നിവയല്ലാത്ത ഇപ്പോഴത്തെ എല്ലാ ബഹിരാകാശദൗത്യങ്ങളും ബഹുഘട്ടങ്ങളുള്ള ഉപേക്ഷിക്കാവുന്ന വിക്ഷേപണ സംവിധാനങ്ങൾ ആകുന്നു.

ആദ്യത്തെ വീണ്ടും ഉപയോഗിക്കാവുന്ന വിക്ഷേപണ വാഹനം എക്സ്-15 ആയിരുന്നു. ഇത് ഒരു ഉപ പരിക്രമണ പഥത്തിലേയ്ക്കു 1963 ജൂലൈ 19നു അയച്ചതായിരുന്നു. യ്യൂറി ഗഗാറിന്റെ ബഹിരാകാശയാത്രയുടെ ഇരുപതാം വാർഷികത്തിൽ 1981 ഏപ്രിൽ 12നു ആണ് ഭാഗികമായെങ്കിലും ഉപയോഗിക്കാവുന്ന ഭ്രമണപഥ ബഹിരാകാശവാഹനമായ സ്പേസ് ഷട്ടിൽ അമേരിക്ക വിക്ഷേപിച്ചത്. സ്പേസ് ഷട്ടിലിന്റെ ഈ കാലയളവിൽ, 6 ഷുട്ടിലുകൾ അമേരിക്ക നിർമ്മിച്ചു.അതിൽ അഞ്ചെണ്ണം സ്പേസിലേയ്ക്കു പറന്നു. ആറിൽ ഒന്നു ആയ എന്റെർപ്രൈസൊരു ബോയിങ് 747 ന്റെ പിറകുഭാഗത്തു നിന്നാണ് തോടുത്തത്. സുരക്ഷിതമായി ഇറങ്ങാനുള്ള പരീക്ഷണമായിരുന്നു. കാലിഫോർണിയായിലെ എഡ്വാർഡ്സ് എയർഫോഴ്സ് ബേസിൽ ഗ്ലൈഡ് ചെയ്ത് ഇറങ്ങുകയാണീ വാഹനം ചെയ്ത്തത്. സ്പേസിലേയ്ക്ക് ആദ്യമായി പറന്ന സ്പേസ് ഷട്ടിൽ കൊളംബിയ ആകുന്നു. തുടർന്ന്, ചാലെഞ്ചർ, ഡിസ്കവറി, അറ്റ്ലാന്റിസ്, എൻഡെവർ എന്നിവയും ബഹിരാകാശത്തെത്തി. 
1986 ജനുവരിയിൽ നഷ്ടപ്പെട്ട ചാലഞ്ചർ സ്പേസ് ഷട്ടിലിനു പകരമാണ് എൻഡെവർ നിർമ്മിച്ചത്. 2003 ഫെബ്രുവരിയിൽ കൊളംബിയായും നഷ്ടമായി. 

1988 നവംബർ 15നു സോവിയറ്റ് യൂണിയൻ വിക്ഷേപിച്ച പകുതി സ്വയം നിയന്ത്രണ സംവിധാനമുള്ള ബുറാൻ (മഞ്ഞുകാറ്റ്) വിജയപ്രദമായിരുന്നെങ്കിലും ആ ഒരു പറക്കൽ കോണ്ടു തന്നെ ദൗത്യം അവസാനിപ്പിച്ചു. അമേരിക്കൻ ഷട്ടിലുമായി ഇതിനു ചില സാമ്യങ്ങൾ ഉണ്ടായിരുന്നു. വിജയകരമായിരുന്നു ദൗത്യമെങ്കിലും സോവിയറ്റ് യൂണിയന്റെ വിഘടനത്തോടെ ആവശ്യമായ പണം ലഭ്യമാവാതെ വന്നതിനാൽ ബുറാന്റെ തുടർന്നുള്ള പറക്കലുകൾ നടന്നില്ല.

2011 ഓടെ അമേരിക്ക സ്പേസ് ഷട്ടിൽ പദ്ധതി ഉപേക്ഷിച്ചു. അവയുടെ പഴക്കവും ഒന്നിനു ഒരു ബില്യൻ വരുന്ന അതിഭീമമായ അവയുടെ ചെലവും ചാലഞ്ചർ, കൊളംബിയ എന്നിവയുടെ അപകടങ്ങളും ആണു ഇതുപേക്ഷിക്കാൻ കാരണം. ഷുട്ടിലിനു പകരമായി ഭാഗികമായി ഉപയോഗിക്കാൻ കഴിയുന്ന സി. ഇ. വി. (Crew Exploration Vehicle (CEV) എന്ന രീതിയിലേയ്ക്ക് 2014 ൽ മാറാൻ അമേരിക്ക ശ്രമിക്കുന്നുണ്ട്.

സ്പേസ് ഷിപ് 1 എന്നറിയപ്പെടുന്ന പുനരുപയോഗക്ഷമമായ ബഹിരാകാശ വാഹനം 2008ൽ വെർജിൻ ഗാലക്റ്റിൿ എന്ന കമ്പനി തയ്യാറാക്കി പറത്തി. ഇതിന്റെ തൂറ്റർച്ചയായി, സ്പേസ് ഷിപ് 2 സ്പേസിലേയ്ക്ക് ആളുകളെ കൊണ്ടുപോയിത്തുടങ്ങി. ഇതിൽ പണം ചെലവൊഴിക്കാൻ കഴിവുള്ളവരെയാണു (സ്പേസ് വിനോദസഞ്ചാരികളെയാണു കൊണ്ടുപോവുക.. 

എല്ലാ റോക്കറ്റുകളിലും അതിന്റെ ഭ്രമണപഥത്തിലെത്താൻ വേണ്ടി വളരെക്കൂടുതൽ അളവിലുള്ള ഊർജ്ജം സംഭരിച്ചുവച്ചിട്ടുണ്ട്. ഈ ഊർജ്ജം പെട്ടെന്നോ ആവഴ്യമായ സമയത്തല്ലാതെയോ പുറത്തുവരാനുള്ള സാധ്യത ഉണ്ട്. ഇത് അതിഭയാനകമായ ഫലങ്ങൾ ഉളവാക്കിയേക്കാം. 1997 ജനുവരി 17നു ഒരു ഡെൽറ്റ റോക്കറ്റ് വിക്ഷേപണത്തിനു 13 സെക്കൻഡിനു ശേഷം നടന്ന പൊട്ടിത്തെറിയിൽ 10 മൈൽ(16 കി. മീ.) അകലെയുള്ള സ്റ്റോർ ജാലകം തകർന്നു. 

സ്പേസ് താരതമ്യേന പ്രവചിക്കാൻ പ്രയാസമില്ലാത്ത സാഹചര്യമുള്ളയിടമാണ്. എങ്കിലും പെട്ടെന്നു മർദ്ദവ്യത്യാസമുണ്ടാകുകയോ ഉപകരണങ്ങൾക്കു കേടു പറ്റുകയോ ചെയ്യുന്ന അപകടങ്ങളോ സംഭവിക്കാവുന്നതാണ്. 
2004ൽ നെതെർലാൻഡിൽ സ്ഥാപിക്കപ്പെട്ട സ്പേസ് സുരക്ഷിതത്വം കൂട്ടാനുള്ള അന്താരാഷ്ട്രീയ സംഘടന ഇക്കാര്യത്തിൽ അന്താരാഷ്ട്രീയ സഹകരണവും ശാസ്ത്രീയ മുന്നേറ്റവും സാദ്ധ്യമാക്കുന്നു.

ഭൂമിക്കുചുറ്റും കറങ്ങുന്ന ബഹിരാകാശനിലയത്തിലെ അത്യധികം കുറഞ്ഞ ഗുരുത്വാകർഷണ പരിസ്ഥിതിയിൽ മനുഷ്യനു "ഭാരമില്ലായ്മ" അനുഭവപ്പെടുന്നു. കുറച്ചുനേരത്തേയ്ക്കു മാത്രം ഈ കുറഞ്ഞ ഗുരുത്വാകർഷണത്തിനു വിധേയമായാൽ അതു സ്പേസ് അനുരൂപീകരണ ലക്ഷണങ്ങൾ ( space adaptation syndrome)കാണിക്കാം. ഛർദ്ദിയോ ഓക്കാനമോ ആയി അനുഭവപ്പെടാം. കൂടുതൽ കാലം ഭാരമില്ലാത്ത അവസ്ഥയിൽ കഴിഞ്ഞാൽ അതു, ബഹുവിധമായ ആരോഗ്യപ്രശ്നങ്ങൾക്കു കാരണമാകും. ഇതിൽ ഏറ്റവും പ്രധാനമായത് അസ്ഥിനഷ്ടമാണ്. ചില മാറ്റങ്ങൾ സ്ഥിരമാണ്. സൂക്ഷ്മഗുരുത്വാകർഷണം പേശീകലകളുടെയും ഹൃദയകലകളുടെയും പ്രവർത്തനവൈകല്യം സംഭവിക്കും.

അന്തരീക്ഷത്തിനു മുകളിലെത്തിയാൽ വാൻ അല്ലൻ ബെൽറ്റിൽ നിന്നോ സൗരവികിരണത്തിൽ നിന്നോ കോസ്മിക വികിരണങ്ങളിൽ നിന്നോ വികിരണപ്രശ്നമുണ്ടാകാൻ ഇടയാകും. 
ഭൂമിയിൽ നിന്നും അകലുംതോറും സൗരവാതത്തിനു മാരകമായ അളവിലുള്ള വികിരണങ്ങൾ മിനുട്ടുകൾകൊണ്ടുതന്നെ ഒരു ജീവിക്ക് ഏൽപ്പിക്കാൻ കഴിയും. ഒരു പത്തു വർഷത്തേയ്ക്ക് ഈ വികിരണങ്ങൾ ഏറ്റാൽതന്നെ അത് ആരോഗ്യത്തിനു വലിയ അപകടം വരുത്തിവയ്ക്കും. പലപ്പോഴും ഇതു കാൻസർ ഉണ്ടാകാനുള്ള സാദ്ധ്യത വർദ്ധിപ്പിക്കും.

ബഹിരാകാശയാത്രയുടെ ഇപ്പോഴത്തെ നിർദ്ദേശിച്ചിട്ടുള്ള ഉപയോഗങ്ങൾ ചിലവ താഴെക്കൊടുത്തിരിക്കുന്നു: 
ആദ്യഘട്ടത്തിലുള്ള ബഹിരാകാശയാത്രകളെല്ലാം സർക്കരുകൾ പണം മുടക്കിയവയായിരുന്നു. ഇന്ന്, ഇതു വാണിജ്യപരമായി മാറിയിട്ടുണ്ട്. വാർത്താവിനിമയ ഉപഗ്രഹങ്ങൾക്കും ടെലിവിഷൻ സഹായ ഉപ്ഗ്രഹങ്ങൾക്കും വൻപിച്ച വാണിജ്യപ്രാദ്ധാന്യമുണ്ട്. ഇവ ഇന്നു പണം വാങ്ങിത്തന്നെ വിവിധ ഏജെൻസികൾക്കായി ഭ്രമണപഥത്തിൽ എത്തിച്ചുകൊടുക്കുന്നു. 

സ്വകാര്യ ബഹിരാകാശയാത്രകൾ ഇന്ന് സർവസാധാരണമായിക്കഴിഞ്ഞു. ചില സ്വകാര്യ കമ്പനികളും വ്യക്തികൾ തന്നെയും ഇത്തരം യാത്രകൾക്കു പണം മുടക്കാൻ മുൻപോട്ടു വന്നുകഴിഞ്ഞു. ഫാൾക്കൻ 9 പോലുള്ള സ്വകാര്യ സംരംഭങ്ങൾ ഇന്നു സജീവമാണ്. അങ്ങനെ സ്പേസ് വിനോദസഞ്ചാരവും ബഹിരാകാശവാസവും അന്യഗ്രഹങ്ങൾ വരെ ലക്ഷ്യം വച്ച് ഇത്തരം സംരംഭങ്ങൾ ആരംഭിച്ചിട്ടുണ്ട്.




</doc>
<doc id="225503" url="https://ml.wikipedia.org/wiki?curid=225503" title="ദുഷ്യന്തൻ">
ദുഷ്യന്തൻ

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിൽ പരാമർശിച്ചിരിക്കുന്ന ഒരു ചക്രവർത്തിയാണ് ദുഷ്യന്തൻ. ഭരത ചക്രവർത്തിയുടെ പിതാവായറിയപ്പെടുന്ന ദുഷ്യന്തന്റെ പത്നി ശകുന്തളയായിരുന്നു. ദുഷ്യന്തന്റെയും ശകുന്തളയുടെയും ജീവിതമാണ് ഏതാണ്ട് ഏ. ഡി. 300ൽ കാളിദാസൻ രചിച്ച അഭിജ്ഞാനശാകുന്തളത്തിന്റെ ഇതിവൃത്തം.


</doc>
<doc id="225531" url="https://ml.wikipedia.org/wiki?curid=225531" title="ഉബുണ്ടു ടച്ച്">
ഉബുണ്ടു ടച്ച്

സ്മാർട്ട് ഫോണുകൾക്കും ടാബ്ലെറ്റ് ഉപകരണങ്ങൾക്കുമായുള്ള ഒരു ഓപ്പൺ സോഴ്സ് ഓപ്പറേറ്റിംഗ് സിസ്റ്റമാണ് ഉബുണ്ടു ടച്ച്. ഉബുണ്ടു ഡെസ്ക്ടോപ്പ് ഓപ്പറേറ്റിംഗ് സിസ്റ്റത്തിന്റെ മൊബൈൽ പതിപ്പായാണ് ഇത് അവതരിപ്പിക്കപ്പെട്ടത്. ഉബുണ്ടുവിന്റെ നിർമ്മാതാക്കളായ കാനോനിക്കൽ തന്നെയാണ് ഉബുണ്ടു ടച്ചിന്റെയും നിർമ്മാതാക്കൾ. ഉബുണ്ടു ടച്ചിന്റെ പൂർവ്വ രൂപം 2013 ജനുവരി 2ന് അവതരിപ്പിക്കപ്പെട്ടു. 2013 കൺസ്യൂമർ ഇലക്ട്രോണിക് ഷോയിൽ ഉബുണ്ടു ടച്ച് ഔദ്യോഗികമായി പുറത്തിറക്കി.




</doc>
<doc id="225533" url="https://ml.wikipedia.org/wiki?curid=225533" title="മനുഷ്യരിലെ പചനവ്യൂഹം">
മനുഷ്യരിലെ പചനവ്യൂഹം

മനുഷ്യരിൽ വായ മുതൽ മലദ്വാരം വരെ നീണ്ടുകിടക്കുന്നതും (ദഹനേന്ദ്രിയവ്യവസ്ഥ എന്ന വാക്ക് ("digestive system") എന്നത് കൂടുതൽ അവയവങ്ങളുൾപ്പെടുന്ന ദഹനസംവിധാനത്തെ വിവക്ഷിക്കാനാണ് ഉപയോഗിക്കുന്നത്). ഭഷണം ദഹിപ്പിച്ച് പോഷകാംശങ്ങൾ ആഗിരണം ചെയ്യുന്നതുമായ സംവിധാനമാണ് പചനവ്യൂഹം. ചിലപ്പോൾ ആമാശയത്തെയും കുടലിനെയും മാത്രം ഇതിന്റെ ഭാഗമായി കണക്കാക്കാറുണ്ട്. 

പ്രായപൂർത്തിയായ പുരുഷന്മാരിൽ പചനവ്യൂഹത്തിന്റെ നീളം 5 മീറ്റർ വരും. ഇതിനെ ഫോർഗട്ട്, മിഡ്ഗട്ട്, ഹൈൻഡ്ഗട്ട് എന്ന് ഇതിനെ മൂന്നായി തിരിച്ചിട്ടുണ്ട്. 

പചനപ്രക്രീയ നിയന്ത്രിക്കുന്ന തരം അന്തഃസ്രാവരസങ്ങൾ പചനവ്യൂഹത്തിൽ നിന്ന് സ്രവിപ്പിക്കപ്പെടുന്നുണ്ട്. 

അന്നനാളം, ആമാശയം, ഡുവോഡിനം എന്നിവയെ ഒരുമിച്ചാണ് ദഹനനാളത്തിന്റെ മുകൾ ഭാഗമായി (Upper Gastrointestinal Tract) വിവക്ഷിക്കുന്നത്. ഊർദ്ധ്വഭാഗം, അധോഭാഗം എന്നിവ തമ്മിലുള്ള വേർ തിരിവ് പല തരത്തിലുണ്ട്. ഡുവോഡിനം എന്ന ഭാഗം ശരീരഘടനാശാസ്ത്രപരമായി ഒരു പ്രത്യേക അവയവഭാഗമായി തോന്നുമെങ്കിലും ഭ്രൂണവികാസം വച്ചുനോക്കിയാൽ ഇതിന് രണ്ടു ഭാഗങ്ങളുണ്ട്. ധർമ്മം, രക്തയോട്ടം എന്നീ കാര്യങ്ങളിലും ഡുവോഡിനം രണ്ടാണ്. ഇതാണ് ദഹനനാളത്തിന്റെ മുകൾ ഭാഗവും കീഴ് ഭാഗവും തമ്മിലുള്ള വേർതിരിവ് പല രീതിയിലാവാൻ കാരണം.

ചെറുകുടലിന്റെ മിക്കഭാഗങ്ങളും വൻകുടലുമാണ് ദഹനാളത്തിന്റെ താഴത്തെ ഭാഗമായി കണക്കാക്കുന്നത്.


ലിഗമെന്റ് ഓഫ് ട്രൈറ്റ്സ് ആണ് ചിലപ്പോൾ ഊർദ്ദ്വഭാഗവും അധോഭാഗവും തമ്മിൽ വേർതിരിക്കുന്ന അതിരായി കണക്കാക്കുന്നത്.

ദഹനനാളം ഭ്രൂണവളർച്ചയിൽ ഉരുത്തിരിഞ്ഞുണ്ടാകുന്നത് എൻഡോഡേം എന്ന ഭ്രൂണഭാഗത്തുനിന്നാണ്. ഉദ്ദേശം പതിനാറു ദിവസമാകുമ്പോൾ ഭ്രൂണത്തിന്റെ മുൻ വശം (വെൻട്രൽ ഭാഗം) ഉള്ളിലേയ്ക്ക് മടങ്ങാൻ തുടങ്ങും. ഇതോടെ യോക്ക് സഞ്ചിയുടെ ഒരുഭാഗം നുള്ളിയെടുക്കപ്പെട്ട് വികാസം പ്രാപിക്കാത്ത ദഹനനാളം രൂപപ്പെടും. വിറ്റലൈൻ നാളി വഴി യോക്ക് സഞ്ചി ദഹനനാളവുമായി ബന്ധപ്പെട്ടാണിരിക്കുന്നത്. സാധാരണഗതിയിൽ വിറ്റലൈൻ നാളി ഭ്രൂണവികാസത്തോടൊപ്പം ഇല്ലാതെയായിപ്പോവും. ഇത് വളർച്ചയെത്തുമ്പോഴും നിലനിൽക്കുയാണെങ്കിൽ ഇതിനെ മെക്കെൽസ് ഡൈവെർട്ടിക്കുലം എന്നാണ് വിവക്ഷിക്കാറ്.

ദഹനനാളത്തിന്റെ ഭ്രൂണത്തിൽ കാണുന്ന പ്രാകൃത രൂപത്തിന് മൂന്നു ഭാഗങ്ങളാണുള്ളത്: ഫോർഗട്ട്, മിഡ്ഗട്ട്, ഹൈൻഡ്ഗട്ട് എന്നിവ. ഈ പേരുകൾ തന്നെ ഈ ഭാഗങ്ങളിൽ നിന്ന് ഉരുത്തിരിഞ്ഞുവരുന്ന പചനവ്യവസ്ഥയുടെ ഭാഗങ്ങളെയും വിളിക്കും. 

അന്നനാളം, ആമാശയം, കോളൺ മുതലായ ഭാഗങ്ങ‌ൾ മേൽപ്പറഞ്ഞ വിഭാഗങ്ങളിൽ നിന്നാണ് ഭാവിയിൽ രൂപപ്പെടുന്നത്. ഈ ഭാഗങ്ങൾക്ക് രക്തമെത്തിക്കുന്ന രക്തക്കുഴലിന് മാറ്റമുണ്ടാവുകയില്ല. കരൾ, അപ്പൻഡിക്സ് തുടങ്ങിയ ഉപഭാഗങ്ങളും വികസിക്കുന്നത് ഇവയിൽ നിന്നുതന്നെ.

ഭക്ഷണത്തിനും വിഴുങ്ങുന്ന മറ്റു വസ്തുക്കൾക്കും ദഹനനാളത്തിലൂടെ കടന്ന് മറുവശത്തെത്താനെടുക്കുന്ന സമയം പല ഘടകങ്ങളെ ആശ്രയിച്ചാണിരിക്കുന്നത്. ഭക്ഷണത്തിനു ശേഷം 2.5 മുതൽ 3 മണിക്കൂർ കൊണ്ട് ആഹാരത്തിന്റെ 50% ആമാശയത്തിൽ നിന്ന് കുടലിലെത്തും. ചെറുകുടലിൽ നിന്ന് 50% 2.5 മുതൽ 3 മണിക്കൂറുകൾ കൊണ്ട് വൻ കുടലിലെത്തും. കോളൻ കടക്കാൻ 30 മുതൽ 40 വരെ മണിക്കൂറുകളെടുക്കാം.

പചനവ്യൂഹത്തെ ബാധിക്കുന്ന ധാരാളം അസുഖങ്ങളുണ്ട്. അവയിൽ ചിലത് താഴെക്കൊടുക്കുന്നു:

ശരീരത്തിലെ രോഗപ്രതിരോധസംവിധാനത്തിലെ ഒരു പ്രധാന ഭാഗമാണ് പചനവ്യൂഹം. ഒരു ഫുട്ബോൾ ഗ്രൗണ്ടിന്റെ വിസ്തീർണ്ണമുണ്ടാകും ദഹനനാളത്തിന് എന്നാണ് കണക്കാക്കപ്പെട്ടിരിക്കുന്നത്. രോഗകാരികൾ രക്തത്തിലേയ്ക്കും ലിംഫ് സ്രവത്തിലേയ്ക്കും കടക്കാതിരിക്കാൻ പചനവ്യൂഹത്തിലെ രോഗപ്രതിരോധസംവിധാനം തടസ്സങ്ങളൊരുക്കിയിട്ടുണ്ട്. 

ആമാശയത്തിലെ കുറഞ്ഞ pH (1 മുതൽ 4 വരെ) മിക്ക രോഗകാരികൾക്കും നാശമുണ്ടാക്കും. ദഹനനാളത്തിലെ ഭിത്തികളിൽ കാണുന്ന മ്യൂക്കസിൽ IgA ഗണത്തിൽ പെട്ട ആന്റീബോഡികൾ കാണപ്പെടുന്നുണ്ട്. ഇതും സൂക്ഷ്മാണുക്കളെ നശിപ്പിക്കും. ഉമിനീരിലെയും പിത്തരസത്തിലെയും എൻസൈമുകൾക്കും ഇതേ ധർമ്മമാണുള്ളത്.Cyp3A4 പോലുള്ള എൻസൈമുകൾ രോഗകാരികളുടെ ആന്റിജനുകളെ പ്രവർത്തനരഹിതമാക്കുക എന്ന ധർമ്മവും നിർവ്വഹിക്കുന്നുണ്ട്.

ദഹനനാളത്തിനകത്ത് മനുഷ്യരുടെ ആരോഗ്യത്തിന് ഗുണകരമായ ബാക്ടീരിയകളുമുണ്ട്. ഇവ ദോഷകരമായ സൂക്ഷ്മാണുക്കളുടെ വളർച്ചയെ ചെറുക്കും. ദഹനനാളവുമായി ബന്ധപ്പെട്ട ലിംഫോയ്ഡ് കല എന്ന സംവിധാനവും രോഗപ്രതിരോധത്തിനുതകും.

ദഹനനാളത്തിന്റെ സൂക്ഷ്മഘടന (histology) പൊതുവിൽ സാദൃശ്യമുള്ളതാണെങ്കിലും ഓരോ ഭാഗത്തിനും ധർമ്മത്തിനനുസരിച്ച് വ്യത്യാസമുണ്ട്. നാല് പാളികളാണ് ദഹനനാളത്തിനുള്ളത്. 
ദഹനനാളത്തിന്റെ ഏറ്റവും ഉള്ളിലുള്ള പാളിയാണ് മ്യൂക്കോസ. ദഹിച്ചുകൊണ്ടിരിക്കുന്ന ഭക്ഷണവുമായി തൊട്ടിരിക്കുന്നത് ഈ പാളിയാണ്. 

മൂന്ന് പാളികളാണ് മ്യൂക്കോസയ്ക്കുള്ളത്:

ദഹനനാളത്തിന്റെ ഓരോ ഭാഗത്തും മ്യൂക്കോസയ്ക്ക് വലിയ തോതിലുള്ള വ്യത്യാസങ്ങളാണ് കാണപ്പെടുന്നത്. ഇതിൽതന്നെ ഏറ്റവും വ്യത്യാസം കാണപ്പെടുന്നത് എപിത്തീലിയത്തിനാണ്. അന്നനാളത്തിലെ എപിത്തീലിയത്തിന്റെ ഘടന സ്ട്രാറ്റിഫൈഡ് സ്ക്വാമസ് എന്ന തരമാണ്. സംരക്ഷണമാണ് പ്രധാന ധർമ്മം. ആമാശയത്തിൽ ഇത് സിമ്പിൾ കോളംനാർ എന്ന തരത്തുൽ പെട്ടതാണ്. ചെറുകുടലിന്റെ ഇലിയം ജെജനം എന്നീ ഭാഗങ്ങൾ ആഗിരണധർമ്മമാണ് നിറവേറ്റുന്നത്. ഇതിൽ വില്ലകൾ എന്ന സംവിധാനം കാണപ്പെടുന്നുണ്ട്. എപ്പിത്തീലിയം ഇവിടെയും സിമ്പിൾ കോളം‌നാർ എന്ന തരത്തിൽ പെട്ടതാണ്. കോളന്റെ എപ്പിത്തീലിയത്തിൽ ഗ്ലോബ്ലറ്റ് സെല്ലുകൾ എന്ന കോശങ്ങളുണ്ട്.

കണക്ടീവ് കലകളും വലിയ രക്തക്കുഴലുകളും ലിഫ് സ്രവം വഹിക്കുന്ന ലിംഫാറ്റിക്കുകളും നാഡികളുമാണ് സബ് മ്യൂക്കോസയിലുള്ളത്. മൈസ്നേഴ്സ് പ്ലെക്സസ് എന്ന നാഡികളുടെ വല ഇവിടെ കാണപ്പെടുന്നു.

ഉള്ളിൽ വൃത്താകൃതിയിൽ ദഹനനാളത്തെ ചുറ്റുന്ന പേശികളും വെളിയിൽ നീളത്തിൽ കിടക്കുന്ന പേശികളുമാണ് മസ്കുലാരിസ് എക്സ്റ്റേണയിൽ ഉള്ളത്. വൃത്താകൃതിയിലുള്ള പേശികൾ ചുരുങ്ങി ഭക്ഷണം പിന്നിലേയ്ക്ക് സഞ്ചരിക്കാതെ തടയുന്നു. നീളത്തിലെ പേശികൾ ചുരുങ്ങുമ്പോൾ ദഹനനാളത്തിന്റെ നീളം കുറയുന്നു.

ഈ രണ്ടു പാളി പേശികളും ഏകോപിച്ച് ചുരുങ്ങുകയും അയയുകയും ചെയ്താണ് ഭക്ഷണം മുന്നോട്ട് തള്ളുന്നത്. രണ്ടു പേശീപാളികൾക്കും ഇടയിൽ ഔർബാക്ക് പ്ലെക്സസ് അല്ലെങ്കിൽ മീസന്ററിക് പ്ലെക്സസ് എന്നുവിളിക്കുന്ന നാഡീവലയുണ്ട്. ഭക്ഷണത്തെ മുന്നോട്ടു തള്ളുന്ന സംവിധാനം നിയന്ത്രിക്കുന്നത് ഈ നാഡീവല ആണ്. (ഇന്റർസ്റ്റീഷ്യൽ സെൽസ് ഓഫ് കാജാൾ) എന്ന കോശങ്ങളാണ് ഈ പ്രവർത്തനത്തിന്റെ പേസ് മേക്കർ ആയി പ്രവർത്തിക്കുന്നത്. ദഹനനാളത്തിന് ഈ സംവിധാനം കാരണം സ്വമേധയായുള്ള ഒരു പ്രവർത്തന താളം ഉണ്ട്. ഈ താളത്തെ നിയന്ത്രിക്കുന്നത് സ്വതന്ത്ര നാഡീ വ്യൂഹമാണ്.

ദഹനനാളത്തിന്റെ ഓരോ ഭാഗത്തും മസ്കുലാരിസ് എക്സ്റ്റേണയ്ക്ക് ഓരോ കനമാണുള്ളത്. കോളനിൽ ഇതിന്റെ കട്ടി കൂടുതലാണ്.

കണക്ടീവ് കലകളുടെ പല പാളികളാണ് ദഹനനാളത്തിന്റെ പുറത്തെ ഭാഗമായ സീറോസയിലും അഡ്വെന്റീഷ്യയിലുമുള്ളത്.

പെരിറ്റോണിയൽ അറയ്ക്കുള്ളിലുള്ള ഭാഗങ്ങളാണ് സീറോസ എന്ന പാളി മൂടുന്നത്. റിട്രോപെരിറ്റോണിയൽ (പെരിറ്റോണിയത്തിന് പുറത്തുള്ള) ഭാഗങ്ങൾ അഡ്വെന്റീഷ്യ മൂടുന്നു.




</doc>
<doc id="225544" url="https://ml.wikipedia.org/wiki?curid=225544" title="പതാരം">
പതാരം

കൊല്ലം ജില്ലയിൽ കുന്നത്തൂർ താലൂക്കിൽ ശൂരനാട് തെക്ക് പഞ്ചായത്തിൽ ഉൾപ്പെടുന്ന ഒരു ഗ്രാമമാണ് പതാരം.പഞ്ചായത്ത് ഭരണകേന്ദ്രമായ ഇവിടെ ഒരു ഹയർ സെക്കൻഡറി സ്കൂൾ ഉൾപ്പെടെ മൂന്ന് വിദ്യാലയങ്ങൾ ഉണ്ട്.ഭാഷാപണ്ഡിതനും എഴുത്തുകാരനുമായ ശൂരനാട് കുഞ്ഞൻപിള്ളയുടെ ജന്മനാടാണ് ഈ ഗ്രാമം


</doc>
<doc id="225554" url="https://ml.wikipedia.org/wiki?curid=225554" title="ദൃക്കരണം">
ദൃക്കരണം

ദൃൿസമ്പ്രദായമനുസരിച്ചുള്ള ഗണിതത്തിന്റെ രീതികളെ പ്രതിപാദിക്കുന്ന ഒരു സ്വതന്ത്രഗ്രന്ഥമാണ് ദൃക്കരണം . കേരളീയ ഗണിതശാസ്ത്രജ്ഞനായ ജ്യേഷ്ഠദേവൻറേതെന്നു കരുതുന്ന ഈ ഗണിതശാസ്ത്രഗ്രന്ഥത്തിന്റെ പ്രണേതാവു് ആരെന്നറിയുന്നില്ല. 1500-1610 കാലത്ത് (1603-ലാണെന്ന് അഭിപ്രായമുണ്ട്) രചിക്കപ്പെട്ട ഈ ഗ്രന്ഥം മലയാളത്തിലെ രണ്ടാമത്തെ ഗണിതശാസ്ത്ര ഗ്രന്ഥമാണെന്ന് കരുതപ്പെടുന്നു. 1938 വരെ ദൃഗ്ഗണിതം കേരളത്തിൽ നിലവിൽ നിന്നിരുന്നു. ദൃഗ്ഗണിത ഗ്രന്ഥത്തിന്റെ പരിഷ്കരിച്ച പതിപ്പാണ് നീലകണ്ഠ സോമയാജിയുടെ (1444-1545) തന്ത്രസംഗ്രഹം (എ.ഡി. 1500). ദൃഗ്ഗണിത ക്രിയകൾ വളരെ വിശദമായി ഈ ഭാഷാഗ്രന്ഥത്തിൽ പ്രതിപാദിച്ചിട്ടുണ്ട്.
ʻʻകോളംബേ ബർഹിസൂനൗˮ എന്നൊരു വാക്യം ഗ്രന്ഥാരംഭത്തിൽ കാണുന്നതുകൊണ്ടു് അതിന്റെ നിർമ്മിതി കൊല്ലം 783-ആണ്ടാണെന്നു നിർണ്ണയിക്കാവുന്നതാണെന്ന് ഉള്ളൂർ കേരള സാഹിത്യ ചരിത്രത്തിൽ അഭിപ്രായപ്പെട്ടിട്ടുണ്ട്. ആകെ പത്തു പരിച്ഛേദങ്ങൾ ഉൾക്കൊള്ളുന്ന പ്രസ്തുത കൃതി ആദ്യന്തം പദ്യമയമാണു്. 

ആദ്യത്തെ രണ്ടു ശ്ലോകങ്ങൾ ഇവയാണ് :

ഒരു ജ്യോതിഷ ഗണിത ക്രിയയായ ദൃഗ്ഗണിതമാണ് ഗ്രന്ഥത്തിൽ പരാമർശിച്ചിരിക്കുന്നത്. 


</doc>
<doc id="225564" url="https://ml.wikipedia.org/wiki?curid=225564" title="ചാൾസ് കെൻഡൽ ആഡംസ്">
ചാൾസ് കെൻഡൽ ആഡംസ്

ചാൾസ് കെൻഡൽ ആഡംസ് യു.എസ്. ചരിത്രകാരനായിരുന്നു. യൂറോപ്യൻ സെമിനാർ രീതിയിലുള്ള വിദ്യാഭ്യാസക്രമം യു.എസ്സിൽ ആവിഷ്കരിക്കുന്നതിൽ മുൻകൈയെടുത്ത ആഡംസ് വെർമോണ്ടിലെ ഡെർബിയിൽ 1835 ജനുവരി 24-ന് ജനിച്ചു. 
ആൻആർബറിലെ മിഷിഗൻ സർവ്വകലാശാലയിൽ നിന്ന് 1861-ൽ ഇദ്ദേഹം ബിരുദം സമ്പാദിച്ചു; തുടർന്ന് അവിടത്തെ ചരിത്രവകുപ്പിൽ അധ്യാപകനായി; 1867-ൽ പ്രൊഫസറും. 1867-68 കാലത്ത് ജർമനിയിലും ഫ്രാൻസിലും പഠനപര്യടനം നടത്തി തിരിച്ചെത്തിയ ആഡംസ് യൂറോപ്യൻ സെമിനാർ സമ്പ്രദായം യു.എസ്സിൽ പ്രചരിപ്പിച്ചു. 1885-ൽ ഇദ്ദേഹം കോർണേൽ സർവകലാശാലയുടെ പ്രസിഡന്റായി. അവിടെ ഒരു നിയമവിദ്യാലയവും പല പഠനവകുപ്പുകളും ഇദ്ദേഹം പുതുതായി ആരംഭിച്ചു. 1892 മുതൽ 1901 വരെ ഇദ്ദേഹം വിസ്കോൺസിൻ സർവകലാശാലയിലെ പ്രസിഡന്റായി സേവനം അനുഷ്ഠിച്ചു. 
1884-ൽ ഇദ്ദേഹം എഡിറ്റ് ചെയ്തു പ്രസിദ്ധീകരിച്ചതാണ് 
തുടങ്ങിയവയാണ് ആഡംസിന്റെ പ്രശസ്ത ചരിത്രകൃതികൾ. കാലിഫോർണിയയിലെ റെഡ്ലാൻഡ്സിൽ 1902 ജൂലൈ 26-ന് ആഡംസ് അന്തരിച്ചു. 



</doc>
<doc id="225577" url="https://ml.wikipedia.org/wiki?curid=225577" title="പുഷ്പകവിമാനം">
പുഷ്പകവിമാനം

ആദികവി വാല്മീകി മഹർഷി രചിച്ച ആദ്യകാവ്യമായ രാമായണത്തിൽ മയാസുരൻ കുബേരനു വേണ്ടി നിർമ്മിച്ച വിമാനമാണ് പുഷ്പകവിമാനം. എന്നാൽ ലങ്കാതിപധിയും അസുരരാജാവുമായ രാവണൻ പിന്നീട് ഇതു തട്ടിയെടുത്തു. രാവണൻ സീതയെ തട്ടിക്കൊണ്ടുപോയത് ഈ വാഹനത്തിലാണ്. രാമായണത്തിൽ ഒടുവിൽ രാവണനെ വധിച്ച ശ്രീരാമൻ അയോധ്യയിലേക്ക് മടങ്ങിയതും പുഷ്പകവിമാനത്തിലാണ്. പിന്നീട് ശ്രീരാമൻ ഈ വിമാനം രാവണന്റെ സഹോദരൻ വിഭീഷണനു നൽകി.


</doc>
<doc id="225578" url="https://ml.wikipedia.org/wiki?curid=225578" title="വി.വി. വേലുക്കുട്ടി അരയൻ">
വി.വി. വേലുക്കുട്ടി അരയൻ

ആയുർവ്വേദം, അലോപ്പതി, ഹോമിയോ എന്നീ വ്യത്യസ്ത തുറകളിലൂടെ വൈദ്യശാസ്ത്രവും, സമുദ്രവിജ്ഞാനീയം, നിയമം തുടങ്ങി മറ്റു വിജ്ഞാനമേഖലകളും സ്വായത്തമാക്കി കവി, സാഹിത്യകാരൻ, വിമർശകൻ, സാമൂഹ്യപരിഷ്കർത്താവ്, ശാസ്ത്രജ്ഞൻ, ചരിത്രപണ്ഡിതൻ, പത്രാധിപർ എന്നീ നിലകളിൽ പ്രസിദ്ധനായ ഒരു ബഹുമുഖപ്രതിഭയായിരുന്നു ഡോ. വി.വി. വേലുക്കുട്ടി അരയൻ (11 മാർച്ച് 1894- 31 മേയ് 1969).

1894 മാർച്ച് 11നു് കൊല്ലം ജില്ലയിലെ കരുനാഗപ്പള്ളിയ്ക്കടുത്ത ആലപ്പാട് ഗ്രാമപഞ്ചായത്തിലെ ആലപ്പാട് എന്ന കടൽത്തീരഗ്രാമത്തിലാണു് വേലുക്കുട്ടി അരയൻ ജനിച്ചതു്. പിതാവ് വേലായുധൻ വൈദ്യൻ; മാതാവ് വെളുത്തകുഞ്ഞ്വമ്മ.

ചെറുപ്രായത്തിൽ തന്നെ പിതാവിൽ നിന്നും ആയുർവ്വേദവും സംസ്കൃതവും പഠിച്ചുതുടങ്ങിയ വേലുക്കുട്ടി 18 വയസ്സാവുമ്പോഴേക്കും ആയുർവ്വേദത്തിലും സംസ്കൃതത്തിലും ഇംഗ്ലീഷിലും ആഴമേറിയ പാണ്ഡിത്യം സമ്പാദിച്ചു. തുടർന്നു് മദിരാശിയിൽ അലോപ്പതി വൈദ്യത്തിൽ പഠനം തുടർന്നു. അതോടൊപ്പം സ്വന്തം താല്പര്യത്തിനനുസരിച്ചു് സമുദ്രവിജ്ഞാനീയം, നിയമം തുടങ്ങിയ വിഷയങ്ങളും പഠിച്ചെടുത്തു. അലോപ്പതി ബിരുദത്തിനു ശേഷം കൽക്കത്തയിലെ ഹോമിയോപ്പതിൿ മെഡിക്കൽ കോളേജിൽനിന്നും ഹോമിയോ ചികിത്സയിലും ഒന്നാം റാങ്കോടെ ബിരുദം നേടി.

വിദ്യാഭ്യാസത്തിനുശേഷം നാട്ടിൽ തിരിച്ചെത്തിയ വേലുക്കുട്ടി അരയൻ സ്വഗ്രാമത്തിൽ തന്നെ ഡോക്ടർ ആയി പ്രാക്റ്റീസ് ആരംഭിച്ചു. പക്ഷേ അധികനാൾ കഴിയും മുമ്പേ അദ്ദേഹത്തിന്റെ ശ്രദ്ധ താൻ ഉൾപ്പെടുന്ന അരയസമുദായത്തിന്റെ സാമൂഹ്യപ്രശ്നങ്ങളിലേക്കു് തിരിഞ്ഞു.

1908-ൽ അദ്ദേഹം സ്വന്തം ഗ്രാമത്തിൽ വിജ്ഞാനസന്ദായിനി എന്ന പേരിൽ ഒരു വായനശാല തുടങ്ങിവെച്ചു. സ്വസമുദായത്തിലെ കുട്ടികൾക്കു പഠിക്കാൻ കൂടുതൽ സൗകര്യമായ വിധത്തിൽ 1936-ൽ ഗ്രാമത്തിൽ തന്നെ ഒരു സ്കൂളും സ്ഥാപിച്ചു. അരയവംശപരിപാലനയോഗം, സമസ്തകേരളീയ അരയമഹാജനയോഗം, അരയ സർവീസ് സൊസൈറ്റി, അഖില തിരുവിതാംകൂർ നാവിക തൊഴിലാളി സംഘം, തിരുവിതാംകൂർ മിനറൽ തൊഴിലാളി യൂണിയൻ, തുറമുഖ തൊഴിലാളി യൂണിയൻ തുടങ്ങി ഒട്ടനവധി സംഘടനകളും പ്രസ്ഥാനങ്ങളും അദ്ദേഹത്തിന്റെ നേതൃത്വത്തിൽ രൂപം കൊണ്ടു.

ഇന്ത്യൻ സ്വാതന്ത്ര്യസമരത്തിന്റെ കർമ്മധീരനായ ഒരു പോരാളി കൂടിയായിരുന്നു അരയൻ. വൈക്കം സത്യാഗ്രഹത്തിന്റെ മുൻനിരയിൽ തന്നെ അദ്ദേഹം പങ്കെടുത്തു. 1917-ൽ അദ്ദേഹം തുടങ്ങിയ 'അരയൻ' എന്ന പത്രം പൊതുവേ കേരളസമൂഹത്തിന്റേയും വിശിഷ്യ അരയസമുദായത്തിന്റേയും ഒരു ജിഹ്വ ആയി നിലകൊണ്ടു. സ്ത്രീകൾക്കുവേണ്ടി അരയസ്ത്രീജനമാസിക എന്നൊരു പ്രസിദ്ധീകരണവും അദ്ദേഹം ആരംഭിച്ചു.

ഒരു ശാസ്ത്രജ്ഞനെന്ന നിലയിലും വേലുക്കുട്ടി അരയൻ തന്റെ നാടിനു് ഉപകാരപ്രദമായ പല പദ്ധതികളും ആവിഷ്കരിച്ചു. തീരദേശം അലിഞ്ഞുപോകുന്നതു് ഒഴിവാക്കാനും കടൽത്തീരം കൂടുതൽ ഫലസമ്പുഷ്ടമാക്കാനും ഉതകുന്ന പ്രൊജക്റ്റുകൾ രൂപകൽപ്പന ചെയ്തു. സമുദ്രോൽപ്പന്നങ്ങളുടേയും കേരോൽപ്പന്നങ്ങളുടേയും വൈവിദ്ധ്യവികാസങ്ങൾക്കും അദ്ദേഹത്തിന്റെ ആശയങ്ങൾ ഏറെ സഹായകമായി. പ്രാദേശികമായി ലഭ്യമായ അസംസ്കൃതവസ്തുക്കൾ ഉപയോഗിച്ച് പത്രക്കടലാസ് നിർമ്മാണരീതി, വ്യത്യസ്ത വൈദ്യശാസ്ത്രവിധികൾ സമ്മേളിപ്പിച്ച മരുന്നുകളുടെ ഉൽപ്പാദനം തുടങ്ങിയവയും അദ്ദേഹത്തിന്റെ സംഭാവനകളായിരുന്നു.

സമുദ്രവിഭവങ്ങളുടെ സുസ്ഥിരമായ ചൂഷണം ഉറപ്പാക്കൽ, സമുദ്രതീരസംരക്ഷണം, മത്സ്യബന്ധനോപാധികളുടെ മെച്ചപ്പെടുത്തൽ, മീൻ പിടിച്ചു ജീവിക്കുന്ന സമുദായങ്ങളുടെ ഉന്നമനം എന്നിവ ലാക്കാക്കി 1949-ൽ ആദ്യമായി സംഘടിപ്പിച്ച ഫിഷറീസ് കോൺഫറൻസിന്റെ സംഘാടകനും സൂത്രധാരനും ഡോ. വേലുക്കുട്ടി അരയൻ ആയിരുന്നു.

മറ്റു തുറകളിലെപ്പോലെത്തന്നെ, സാഹിത്യരംഗത്തും വേലുക്കുട്ടി അരയൻ തനതായ വ്യക്തിമുദ്ര പതിപ്പിച്ചു. തകഴി ശിവശങ്കരപ്പിള്ള എഴുതിയ ചെമ്മീൻ എന്ന നോവലിനെ നിശിതമായി വിമർശിച്ചുകൊണ്ടു് അദ്ദേഹം 'ചെമ്മീൻ - ഒരു നിരൂപണം'എന്ന പേരിൽ എഴുതിയ വിമർശനഗ്രന്ഥം അക്കാലത്തെ മലയാളസാഹിത്യചർച്ചകളിൽ വലിയ അലകളിളക്കി.

സാഹിത്യത്തിന്റെ ഒട്ടുമിക്ക മേഖലകളിലും അദ്ദേഹം തന്റെ സുശിക്ഷിതമായ കൈയൊപ്പു ചാർത്തി. ത്രിവിക്രമൻ, വജ്രസൂചി, ബാലൻ, ആലപ്പാട്ടു ബാലൻ, കുംഭാണ്ഡൻ, മണി, മായാവി, ചക്ഷുശ്രവണൻ, ചെമ്മാന്ത്രം തുടങ്ങി വിഷയവും മേഖലയും അനുസരിച്ച് പല തൂലികാനാമങ്ങളിലും അദ്ദേഹം സർഗ്ഗരചന നടത്തി.



കൂടാതെ അപ്രകാശിതമായതും, പത്രപംക്തികളിലും മറ്റുമായി പ്രസിദ്ധീകരിക്കപ്പെട്ടതുമായ മറ്റനേകം കൃതികളും പല തൂലികാനാമങ്ങളിൽ എഴുതിയിരുന്ന വേലുക്കുട്ടി അരയന്റേതായി ഉണ്ടു്.

ഡോ. വി. വി. വേലുക്കുട്ടി അരയൻ ഫൗണ്ടേഷൻ എന്ന പേരിൽ കരുനാഗപ്പള്ളി ചെറിയഴീക്കൽ രൂപീകരിച്ചിട്ടുള്ള സ്ഥാപനമാണു് അദ്ദേഹത്തിന്റെ സ്മാരകങ്ങളിൽ പ്രമുഖമായതു്. അദ്ദേഹത്തിന്റെ കൃതികൾ കണ്ടെടുത്തു് പുനഃപ്രസിദ്ധീകരിക്കുക എന്നതാണു് ഫൗണ്ടേഷന്റെ മുഖ്യലക്ഷ്യം. വിലാസം: "ഡോ. വി. വി. വേലുക്കുട്ടി അരയൻ ഫൗണ്ടേഷൻ, ചെറിയഴീക്കൽ, കരുനാഗപ്പള്ളി പി. ഒ.; കൊല്ലം - 690 573, ഫോൺ: 04762826388


</doc>
<doc id="225579" url="https://ml.wikipedia.org/wiki?curid=225579" title="ആർട് നൂവോ">
ആർട് നൂവോ

ഒരു അന്താരാഷ്ട്ര കലാപ്രസ്ഥാനമാണ് ആർട് നൂവോ(ഇംഗ്ലീഷിൽ : Art Nouveau)(, Anglicisation|Anglicised to IPAc-en|ˈ|ɑː|r|t|_|n|uː|ˈ|v|oʊ). 1890–1910കളിലാണ് ഈ പ്രസ്ഥാനം കൂടുതൽ പ്രശസ്തിയാർജ്ജിക്കുന്നത്. നവ കല എന്നർത്ഥം വരുന്ന ഫ്രഞ്ച് വാക്കാണ് ആർട് നൂവോ(Art= കല; Nouveau=നവീനം, പുതിയത്). വാസ്തുവിദ്യ, ചിത്രകല, ശില്പകല തുടങ്ങി അനവധി കലാരംഗങ്ങളിൽ ആർട് നൂവോ ശൈലി അനുവർത്തിക്കാറുണ്ട്. 



</doc>
<doc id="225580" url="https://ml.wikipedia.org/wiki?curid=225580" title="സെപ്ത്വാജെസെമ">
സെപ്ത്വാജെസെമ

പാശ്ചാത്യ ക്രൈസ്തവ സഭയുടെ ആരാധനക്രമ വർഷം അനുസരിച്ച് തപസ്സ് കാലത്തിന് മുൻപേ വരുന്ന ഒരുക്കകാലമാ സെപ്ത്വാജെസെമ(തപസ്സ് കാലം മുന്നൊരുക്കം). ഈസ്റ്ററിന് മുൻപുള്ള ഒൻപതാമത്തേതും വിഭൂതി ബുധന് മുൻപ് വരുന്ന മൂന്നാമത്തേതും ആയ ഞായറാഴ്ചയാണ് സെപ്ത്വാജെസെമ ആരംഭിക്കുന്നത്. സെപ്ത്വാജെസെമ ഈ ദിവസം സെപ്ത്വാജെസെമ ഞായർ എന്ന് വിളിക്കപ്പെടുന്നു. ധൂർത്ത പുത്രന്റെ ഞായർ എന്ന് ഗ്രീസിൽ പറയാറുണ്ട്‌. ഈ ദിവസം കുർബാന സമയത്ത് സുവിശേഷത്തിൽ (ലൂക്കാ. 15:11-24) നിന്നും ധൂർത്ത പുത്രന്റെ ഉപമ വായിക്കുന്നതിനാലാണ് ഈ പേര് വന്നത്. ഈ കാലത്തെ മറ്റു രണ്ടു ഞായറാഴ്ചകൾ യഥാക്രമം സെക്സാജെസെമ, ക്വിൻക്വാജെസെമ എന്നിങ്ങനെ അറിയപ്പെടുന്നു. വിഭൂതി ബുധന് മുൻപുള്ള ചൊവ്വാഴ്ച സെപ്ത്വാജെസെമ അവസാനിക്കും.

സെപ്ത്വാജെസെമ എന്ന ലത്തീൻ പദത്തിനർത്ഥം എഴുപതാമത് എന്നാണ് (സെക്സാജെസെമ, ക്വിൻക്വാജെസെമ എന്നിവ യഥാക്രമം അറുപതാമത്, അൻപതാമത്). സെപ്ത്വാജെസെമ ഞായർ മുതൽ ഈസ്റ്റർ വരെ ഞായറാഴ്ചകൾ ഒഴിവാക്കി 70 ദിവസങ്ങളാണ് ഉള്ളത്. എല്ലാ എല്ലാ ഞായറാഴ്ചകളും ചെറിയ ഈസ്റ്ററായി സഭ കരുതുന്നതിനാലാണ് നോമ്പുകാലത്തിനിടയിൽ വരുന്ന ഞായറാഴ്ചകൾ ഒഴിവാക്കുന്നത്.അമലേരിയൂസ് സിംഫോസിയൂസിന്റെ പഠനം അനുസരിച്ച് ഇസ്രായേൽ ജനത എഴുപത് വർഷം അനുഭവിച്ച ബാബിലോൺ പ്രവാസത്തെയാണ് സെപ്ത്വാജെസെമ പ്രതിനിധീകരിക്കുന്നത്.

വയലറ്റ് ആണ് ആരാധനക്രമനിറം. അൾത്താര വിരികൾ, അൾത്താരയിൽ വെക്കുന്ന വിളക്കുകളുടെ ഗ്ലാസ്, വാതിൽ വിരികൾ, സക്രാരി വിരികൾ, കാർമ്മികൻ ധരിക്കുന്ന മേൽവസ്ത്രങ്ങൾ തുടങ്ങിയവവയലറ്റ് നിറത്തിൽ ഉള്ളതായിരിക്കും. ഗ്ലോറിയ, തെദേവൂം എന്നീ പ്രാർത്ഥനകൾ (ഗീതികൾ) ഈ കാലയളവിൽ ഒഴിവാക്കിയിരിക്കുന്നു.

രണ്ടാം വത്തിക്കാൻ കൗൺസിലിന് ശേഷം പുറത്തിറങ്ങിയ ആരാധനക്രമം അനുസരിച്ച് റോമൻ കത്തോലിക്കാ സഭ സെപ്ത്വാജെസെമ ഒഴിവാക്കി. ഈ കാലഘട്ടം സാധാരണ കാലം ആദ്യപാദത്തോട് ചേർത്താണ് ആരാധന കലണ്ടർ തയ്യാറാക്കിയിരിക്കുന്നത്. ആയതിനാൽ ആരാധനക്രമ നിറങ്ങളിലോ പ്രാർത്ഥനകളിലോ മാറ്റം ഒന്നുമില്ല.

പൌരസ്ത്യ സഭ, ബൈസന്റൈൻ സഭ, ലൂഥറൻസ് പ്രൊട്ടസ്റ്റന്റ് സഭ എന്നിവർ സെപ്ത്വാജെസെമ ആചരിക്കുന്നു. ആംഗ്ലിക്കൻ സഭയുടെ പൊതു ആരാധന പുസ്തകം അനുസരിച്ച് ഈ കാലഘട്ടം തപസ്സ് കാല മുന്നൊരുക്കമായി ആചരിക്കുന്നു. 


</doc>
<doc id="225582" url="https://ml.wikipedia.org/wiki?curid=225582" title="ബംഗ്ലാവ് സ്കൂൾ">
ബംഗ്ലാവ് സ്കൂൾ

പാലക്കാട് ജില്ലയിലെ മാത്തൂർ ഗ്രാമപഞ്ചായത്തിൽ ഉള്ള ഒരു സ്കൂൾ ആണ് ബംഗ്ലാവ് സ്കൂൾ. ഈ സ്കൂൾ 2014 -ൽ 100 വർഷം പിന്നിടും. ബ്രിട്ടീഷുകാരുടെ കാലത്ത് ഇതു ഒരു ബ്രിട്ടീഷ്‌ ബംഗ്ലാവ് ആയിരുന്നു. അതു പിന്നീട് സ്കൂൾ ആയി മറ്റുകയായിരുന്നു.


</doc>
<doc id="225591" url="https://ml.wikipedia.org/wiki?curid=225591" title="സി.എ. ബാർബർ">
സി.എ. ബാർബർ

ബ്രിട്ടീഷിന്ത്യയിലെ പ്രശസ്തനായ സസ്യശാസ്ത്രജ്ഞനും വർഗീകരണ ശാസ്ത്രജ്ഞനുമായിരുന്നു സർ ചാൾസ് ആൽഫ്രഡ് ബാർബർ എന്ന ഡോ.സി.എ. ബാർബർ. 1860 ൽ സൗത്ത് ആഫ്രിക്കയിലെ വൈൻബർഗ് എന്ന സ്ഥലത്താണ് ഡോ.സി.എ. ബാർബർ ജനിച്ചത്. കാംബ്രിഡ്ജ് സർവകലാശാലയിലെ പഠനത്തിനു ശേഷം സസ്യശാസ്ത്രജ്ഞനായി ബ്രിട്ടീഷ് സർക്കാർ ഇദ്ദേഹത്തെ മദ്രാസിലേക്കയച്ചു. ബൊട്ടാണിക്കൽ സർവേ ഓഫ് ഇന്ത്യാ ഡയരക്ടറായി പിന്നീട് സ്ഥാനക്കയറ്റം നൽകി. ഇന്ത്യയിലെ ആദ്യ സർക്കാർ കരിമ്പ് വിദഗ്ദ്ധനായി നിയമിതനായ ഇദ്ദേഹമാണ് കോയമ്പത്തൂരിലെ കരിമ്പ് ഗവേഷണ കേന്ദ്രത്തിന്റെ സ്ഥാപക ഡയറക്ടർ. 1912 മുതൽ 1918 വരെ കോയമ്പത്തൂർ കരിമ്പ് ഗവേഷണ കേന്ദ്രത്തിൽ ശാസ്ത്രജ്ഞനായിരുന്നു. ഇക്കാലത്താണ് ജനിതക സാങ്കേതിക വിദ്യകൾ ഉപയോഗിച്ച് വിവിധയിനം സങ്കരയിനം കരിമ്പു വർഗങ്ങൾ വളർത്തിയെടുത്തത്. കരിമ്പിലെ ഒരു സങ്കര ഇനമായ സക്കാറം ബാർബെറി ക്ക് ഈ പേരു നൽകിയത് ഡോ.സി.എ. ബാർബറുടെ ബഹുമാനാർത്ഥമാണ്. മദ്രാസ് പ്രസിഡൻസിയിലെ സസ്യജാതികൾ എന്ന പഠനത്തിന്റെ ഭാഗമായി കണ്ണൂർ ജില്ലയിലെ കരിമ്പത്ത് താമസിക്കാനിടയായ ഡോ.ബാർബർ ഇവിടെ ഒരു കൃഷിത്തോട്ടം നിർമ്മിക്കുന്നതിൽ നേതൃത്വം നൽകി.ഈ കൃഷിത്തോട്ടമാണ് ഇപ്പോഴത്തെ ജില്ലാ കാർഷിക തോട്ടമായത്. തൃണ വർഗത്തെക്കുറിച്ച് ഒട്ടേറെ ഗവേഷണ പ്രബന്ധങ്ങൾ പ്രസിദ്ധീകരിച്ചിട്ടുണ്ട്. 1933 ഫെബ്രുവരി 23 ന് അന്തരിച്ചു.


</doc>
<doc id="225596" url="https://ml.wikipedia.org/wiki?curid=225596" title="സ്കന്ദ പുരാണം">
സ്കന്ദ പുരാണം

ഹൈന്ദവ മതത്തിലെ പതിനെട്ടു പുരാണങ്ങളിൽ ഏറ്റവും വലുതാണ് സ്കന്ദപുരാണം. ശിവന്റേയും പാർവ്വതിയുടേയും പുത്രനായ കാർത്തികേയന്റെ ലീലകളാണ് പ്രധാനമായും ഈ പുരാണത്തിൽ പ്രതിപാദിക്കുന്നത്. ശിവനെപ്പറ്റിയും അദ്ദേഹത്തിന്റെ തീർത്ഥാടന കേന്ദ്രങ്ങളെപ്പറ്റിയുമുള്ള പുരാവൃത്തങ്ങളും ഇതിൽ പരാമർശിക്കുന്നുണ്ട്. വ്യാസമഹർഷിയാണ് ഈ പുരാണം കഥിച്ചത്. ഈ പുരാണത്തിൽ കർണ്ണാടകത്തിലെ വിജയനഗരത്തിനടുത്തുള്ള ഹേമകൂട പ്രദേശത്തെ ശൈവ പാരമ്പര്യത്തെപ്പറ്റിയും, കാശിഖണ്ഡത്തിൽ വാരണാസിയിലെ ശൈവ പാരമ്പര്യത്തെപ്പറ്റിയും ഉത്‌കലഖണ്ഡത്തിൽ ഒഡിഷയിലെ പുരുഷോത്തമക്ഷേത്രമാഹാത്മ്യത്തെപ്പറ്റിയും "(Puruṣottamakṣetramāhātmya)" വർണ്ണിക്കുന്നുണ്ട്. പത്മപുരാണം, സ്കന്ദ പുരാണത്തെ ഒരു തമസ് പുരാണമായി (അജ്ഞതയുടേയും അന്ധകാരത്തിന്റേയും പുരാണം) വർഗ്ഗീകരിച്ചിരിക്കുന്നു.

ഇതിൽ ഉമാമഹേശ്വര സംവാദം വിശദമായി ചേർത്തിരിക്കുന്നു.ഈ സംവാദമാണു് ഗുരുഗീത എന്ന പേരിൽ അറിയപ്പെടുന്നത്.
ആലപ്പുഴ ജില്ലയിലെ ചെങ്ങന്നൂരിനടുത്തുള്ള ചെറിയനാട് ശ്രീ ബാലസുബ്രഹ്മണ്യസ്വാമി ക്ഷേത്രത്തിലാണ് കേരളത്തിൽ ആദ്യമായി സ്കന്ദപുരാണമഹായജ്ഞം നടന്നത്.


</doc>
<doc id="225603" url="https://ml.wikipedia.org/wiki?curid=225603" title="ഹേബിയസ് കോർപ്പസ്">
ഹേബിയസ് കോർപ്പസ്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് ഹേബിയസ് കോർപ്പസ്. "ഹേബിയസ് കോർപ്പസ്" എന്ന പദത്തിന്റെ അർത്ഥം 'ശരീരം ഹാജരാക്കുക' എന്നതാണ്. അന്യായമായി തടവിലാക്കപ്പെട്ട ഒരു വ്യക്തിയെ വിടുവിക്കുവാൻ ഉപയോഗിക്കുന്ന ഒരു റിട്ടാണിത്. തടവിലാക്കപ്പെട്ട ആളുടെ ബന്ധുക്കൾക്കോ, അയാളുടെ സ്വാതന്ത്ര്യം ആഗ്രഹിക്കുന്ന ഏതൊരു വ്യക്തിക്കോ ഈ റിട്ടുഹർജി കോടതിയിൽ സമർപ്പിക്കാൻ കഴിയുന്നതാണ്. ഈ ഹർജിയിലൂടെ തടവിലാക്കപ്പെട്ട വ്യക്തിയെ കോടതിയിൽ ഹാജരാക്കാനുള്ള ഉത്തരവുകൾ കോടതി പുറപ്പെടുവിക്കും. അന്യായമായാണ് ആ വ്യക്തിയെ തടവിലാക്കിയത് എന്ന് ബോധ്യമായാൽ അയാളെ സ്വതന്ത്രനാക്കാനുള്ള അധികാരം കോടതികൾക്കുണ്ട്. അന്യായമായി പോലീസ് കസ്റ്റഡിയിലുള്ള ആളുകളെ വിടുവിക്കാൻ സാധാരണയായി ഈ റിട്ട് പ്രയോജനപ്പെടുത്താറുണ്ട്. ഇന്ത്യയിൽ ഈ റിട്ട് അധികാരം സുപ്രീം കോടതിക്കും ഹൈക്കോടതികൾക്കും മാത്രമേയുള്ളു.




</doc>
<doc id="225604" url="https://ml.wikipedia.org/wiki?curid=225604" title="മാൻഡമസ് റിട്ട്">
മാൻഡമസ് റിട്ട്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് മാൻഡമസ് റിട്ട്. "മാൻഡമസ്" എന്ന പദത്തിന്റെ അർത്ഥം 'കല്പന' എന്നാണ്. പൊതു സ്വഭാവമുള്ള കൃത്യനിർവ്വഹണത്തിൽ ഏർപ്പെട്ടിട്ടുള്ളവർ നിയമപരമായി നിർവ്വഹിക്കേണ്ട ഒരു കടമ നിറവേറ്റുന്നതിൽ വീഴ്ച വരുത്തിയാൽ, തങ്ങളുടെ കർത്തവ്യം നിയമാനുസരണം നിർവ്വഹിക്കണമെന്ന് അജ്ഞാപിച്ചുകൊണ്ട് കോടതിക്ക് മാൻഡമസ് റിട്ട് പുറപ്പെടുവിക്കാൻ കഴിയും എന്നാൽ തനിക്ക് നിഷേധിക്കപ്പെട്ട നിയമപരമായ അവകാശം മറ്റുതരത്തിൽ നടപ്പിലാക്കിക്കിട്ടുന്നതിനു വേറെ വഴിയില്ല എന്നു ഹരജിക്കാരൻ ബഹു: കോടതിയെ ബോധ്യപ്പെടുത്തണം.. സർക്കാരുകൾക്കെതിരെയും ഈ റിട്ട് ഉപയോഗിക്കാൻ കഴിയും. സുപ്രീം കോടതിക്കും ഹൈക്കോടതികൾക്കും മാത്രമാണ് ഇന്ത്യയിൽ ഈ റിട്ട് പുറപ്പെടുവിക്കാനുള്ള അവകാശമുള്ളത്.




</doc>
<doc id="225605" url="https://ml.wikipedia.org/wiki?curid=225605" title="ക്വോ വാറന്റോ റിട്ട്">
ക്വോ വാറന്റോ റിട്ട്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് ക്വോ വാറന്റോ റിട്ട്. നിയമപരമായി തനിക്ക അവകാശമില്ലാത്ത ഒരു സ്ഥാനത്തോ പദവിയിലോ ഒരാൾ കയറിപ്പറ്റുകയോ ഇല്ലാത്ത അധികാരം പ്രയോഗിക്കുകയോ ചെയ്താൽ അതിൽ പരാതിയുള്ള ഏതൊരു വ്യക്തിക്കും ക്വോ വാറന്റോ ഹർജി കോടതിയിൽ സമർപ്പിക്കാവുന്നതാണ്. അത് ശരിയാണെന്ന് കോടതിക്ക് ബോധ്യമായാൽ പ്രസ്തുത വ്യക്തിയെ നിഷ്കാസനം ചെയ്തുകൊണ്ടുള്ള ഉത്തരവു പുറപ്പെടുവിക്കാൻ ഉയന്ന കോടതികൾക്ക് അധികാരമുണ്ട്. സുപ്രീം കോടതി, ഹൈക്കോടതി എന്നീ ഉന്നത നീതിപീഠങ്ങൾക്കാണ് ഈ റിട്ട് പുറപ്പെടുവിക്കാൻ അധികാരമുള്ളത്.




</doc>
<doc id="225607" url="https://ml.wikipedia.org/wiki?curid=225607" title="പ്രൊഹിബിഷൻ റിട്ട്">
പ്രൊഹിബിഷൻ റിട്ട്

സുപ്രീം കോടതിയും, ഹൈക്കോടതികളും കീഴ്ക്കോടതികൾക്ക് നൽകുന്ന നിരോധന ഉത്തരവുകളാണ് പ്രൊഹിബിഷൻ റിട്ട്. ഒരു ഉന്നത നീതിപീഠത്തിന്റെ പരിഗണനയിലിരിക്കുന്ന കേസുകൾ ആ സമയം ഏതെങ്കിലും കീഴ്ക്കോടതികൾ പരിഗണിച്ചാൽ ആ കേസ് നിർത്തിവെക്കാൻ ആവശ്യപ്പെട്ടുകൊണ്ട് മേൽക്കോടതിക്ക് ഉത്തരവു നൽകാൻ കഴിയും. അതിനായി പ്രൊഹിബിഷൻ റിട്ടുകളാണ് ഉപയോഗപ്പെടുത്തുന്നത്. കീഴ്ക്കോടതികൾക്ക് പുറമേ ഏതെങ്കിലും അധികാരികൾ അവരുടെ അധികാരപരിധി ലംഘിക്കുന്നപക്ഷം ആവശ്യമെങ്കിൽ പ്രൊഹിബിഷൻ റിട്ട് പുറപ്പെടുവിക്കാനും മേൽക്കോടതികൾക്ക് അധികാരമുണ്ട്.




</doc>
<doc id="225609" url="https://ml.wikipedia.org/wiki?curid=225609" title="ഡ്യൂയി ഡെസിമൽ വർഗ്ഗീകരണം">
ഡ്യൂയി ഡെസിമൽ വർഗ്ഗീകരണം

ഗ്രന്ഥശാലാശാസ്ത്രത്തിൽ ഗ്രന്ഥങ്ങളെ അവയുടെ വിഷയസ്വഭാവമനുസരിച്ച് വിവിധ വിഭാഗങ്ങളായി വർഗ്ഗീകരിക്കുന്നതിനു വേണ്ടി അന്താരാഷ്ട്രതലത്തിൽ അംഗീകരിക്കപ്പെട്ട ഒരു വർഗ്ഗീകരണസമ്പ്രദായമാണു് ഡ്യൂയി ഡെസിമൽ വർഗ്ഗീകരണം (Dewey Decimal Classification) അഥവാ ഡി.ഡി.സി. 1876-ൽ മെൽവിൽ ഡ്യൂയി ആവിഷ്കരിച്ചു പ്രചാരത്തിൽ വരുത്തിയതാണു് ഈ സംവിധാനം. ലോകമെമ്പാടും 135 രാഷ്ട്രങ്ങളിലായി രണ്ടു ലക്ഷത്തിലേറെ ഗ്രന്ഥശാലകളിൽ ഈ സമ്പ്രദായം ഉപയോഗിച്ചുവരുന്നു. തുടക്കം മുതൽ ഇന്നുവരെ 23 പ്രധാന പതിപ്പുകളിലൂടെ ഈ വർഗ്ഗീകരണമാനകം കാലാകാലമായി പരിഷ്കരിക്കപ്പെട്ടു വന്നിട്ടുണ്ടു്. ഏറ്റവും ഒടുവിലെ പതിപ്പ് 2011-ൽ പുറത്തിറങ്ങി.

ഗ്രന്ഥശാലകളിൽ ഓരോ പുസ്തകത്തിനും ലൈബ്രേറിയൻ ഒരു പ്രത്യേക ഡ്യൂയി ദശാംശസംഖ്യ (DDC Number)നൽകുകയും ആ സംഖ്യയ്ക്കു് അലമാരകളിൽ പ്രത്യേകം നീക്കിവെച്ചിട്ടുള്ള സ്ഥാനത്തു് പുസ്തകം സൂക്ഷിച്ചുവെക്കുകയും ചെയ്യുന്നു. ഇപ്രകാരം ചെയ്യുമ്പോൾ ഗ്രന്ഥം പെട്ടെന്നു കണ്ടെത്തുവാനും അതിനു തക്ക സ്ഥലത്തുതന്നെ തിരിച്ചുവെക്കാനും എളുപ്പമാവുന്നു.

വിഷയസ്വഭാവമനുസരിച്ച് പത്തു വർഗ്ഗങ്ങളും (Classes) അതിലോരോന്നിലും പത്തു വിഭാഗങ്ങളും (Divisions) അവയ്ക്കുള്ളിൽ തന്നെ പത്തു് ഉപവിഭാഗങ്ങളും (Sections) ആയി തരം തിരിക്കാവുന്ന വിധത്തിലാണു് ഡി.ഡി.സി. വിഭാവനം ചെയ്തിരിക്കുന്നതു്. ഇവയിൽ ചില വിഭാഗങ്ങൾ ഇപ്പോൾ ആവശ്യമില്ലാത്തതോ ഇതുവരെ ഉപയോഗപ്പെടുത്താത്തതോ ആയതിനാൽ യഥാർത്ഥത്തിൽ 99 ഡിവിഷനുകളും 908 സെൿഷനുകളും മാത്രമാണു് നിലവിൽ ഉള്ളതു്.

പ്രധാന വിഷയം ഒരു പൂർണ്ണസംഖ്യയാണെങ്കിലും ഉപവിഷയമോ സഹവിഷയമോ ആയി മറ്റൊരെണ്ണം കൂടി വരികയാണെങ്കിൽ അവയുടെ സൂചന കൂടി ഉൾപ്പെടുവാൻ കൃത്യമായ ഒരു ദശാംശസംഖ്യ കൂടി ചേർക്കുക എന്ന രീതിയാണു് ഡി.ഡി.സി.യിൽ അവലംബിച്ചിരിക്കുന്നതു്. അതിനാലാണു് ദശാംശവർഗ്ഗീകരണം എന്ന പേരിൽ ഇതറിയപ്പെടുന്നതു്. ഉദാഹരണത്തിനു് യൂറോപ്യൻ ധനത്തത്വശാസ്ത്രത്തെക്കുറിച്ചുള്ള ഒരു പുസ്തകത്തിനു് 330.94 എന്ന വർഗ്ഗമാണു ചേരുക(ധനതത്വശാസ്ത്രം => 330; ഭൂവിഭാഗം എന്ന സ്വഭാവത്തിനു് 0.9; യൂറോപ്പ് എന്ന സ്ഥലത്തിനു് 0.04; മൊത്തം 330+0.9+0.04 = 330.94). ഇതുപോലെ ഒരു അമേരിക്കൻ(973) മാസിക(0.05)യ്ക്കു് 973.05 എന്ന സംഖ്യ ആയിരിക്കും ലഭിക്കുക.

പുസ്തകങ്ങൾ ചിട്ടപ്പെടുത്തിയിരിക്കുന്നതു് അവയുടെ വർഗ്ഗീകരണസംഖ്യയുടെ ആരോഹണക്രമത്തിലായിരിക്കും. തുടർന്നും, രണ്ടോ അതിലധികമോ പുസ്തകങ്ങൾക്കു് ഒരേ സംഖ്യ ലഭിക്കുന്നുവെങ്കിൽ, അക്ഷരമാലാക്രമത്തിൽ അവയെ വീണ്ടും വിഭാഗീകരിക്കുന്നു. ലേഖകന്റെ അവസാനപേരിന്റെ ആദ്യത്തെ ഒന്നോ രണ്ടോ അക്ഷരങ്ങൾ ആണു് സാധാരണ ഇതിനുപയോഗിക്കുന്നതു്. കൃത്യമായി ഒരു ലേഖകനെ സൂചിപ്പിക്കാനാവാത്ത സാഹചര്യമുണ്ടെങ്കിൽ പുസ്തകത്തിന്റെ പേരു തന്നെ ഇതിനുപയോഗപ്പെടുത്തുന്നു.

ഒരു പ്രത്യേക ഡി.ഡി.സി. കാറ്റലോഗ് സംവിധാനം ഉപയോഗപ്പെടുത്തുമ്പോഴും അതേ ഗ്രന്ഥശാലയിലെ പുസ്തകസഞ്ചയത്തെ വ്യത്യസ്തരൂപങ്ങളിലുള്ള പട്ടികകളിലായി അലമാരകളിൽ സൂക്ഷിക്കുവാനോ അടുക്കുവാനോ ഉള്ള സൗകര്യം ഈ സമ്പ്രദായം നൽകുന്നുണ്ടു്. അതുകൊണ്ടു് പ്രത്യക്ഷത്തിൽ ഒരേ സ്വഭാവമുള്ള രണ്ടു പുസ്തകങ്ങൾ (ഉദാഹരണത്തിനു് കേരളത്തിലെ വാസ്തുവിദ്യ;കേരളത്തിന്റെ ഭൂമിശാസ്ത്രം) പരസ്പരം അകന്നുമാറി രണ്ടിടങ്ങളിൽ സൂക്ഷിക്കപ്പെട്ടു എന്നു വരാം.



ഡി.ഡി.സി. സമ്പ്രദായം മറ്റു പല തരം ഗ്രന്ഥവർഗ്ഗീകരണരീതികൾക്കും പ്രചോദനവും മാതൃകയുമാവുകയുണ്ടായി. സങ്കീർണ്ണമെങ്കിലും കൂടുതൽ വ്യാപകമായി ഉപയോഗിക്കാവുന്ന യു.ഡി.സി. എന്ന സാർവ്വജനീന ദശാംശവർഗ്ഗീകരണം (Universal Decimal Classification UDC)ആണു് ഇതിൽ ഏറ്റവും പ്രധാനമായതു്. സംഖ്യകൾക്കും അക്ഷരങ്ങൾക്കും പുറമേ അർദ്ധവിരാമം, കോഷ്ഠങ്ങൾ തുടങ്ങിയ ചില ചിഹ്നങ്ങൾ കൂടി ഉൾപ്പെട്ടതാണു് യു.ഡി.സി.കൊറിയ, ചൈന , ജപ്പാൻ തുടങ്ങിയ രാഷ്ട്രങ്ങൾ ഡി.ഡി.സി.യെ പിൻപറ്റി തനതായ വർഗ്ഗീകരണനിലവാരങ്ങൾ ആവിഷ്കരിച്ചിട്ടുണ്ടു്.


</doc>
<doc id="225613" url="https://ml.wikipedia.org/wiki?curid=225613" title="ഡി.ഡി.സി. അനുസരിച്ചുള്ള പ്രധാന വിഷയങ്ങളുടെ പട്ടിക">
ഡി.ഡി.സി. അനുസരിച്ചുള്ള പ്രധാന വിഷയങ്ങളുടെ പട്ടിക

മലയാളം ഗ്രന്ഥശാലകളെ സംബന്ധിച്ച് പ്രാധാന്യമുള്ള വിഷയങ്ങൾ ഉൾപ്പെടുന്ന ഡ്യൂയി ദശാംശവർഗ്ഗീകരണപദ്ധതി അനുസരിച്ചുള്ള പട്ടിക താഴെ കാണാം.


</doc>
<doc id="225632" url="https://ml.wikipedia.org/wiki?curid=225632" title="കോമ്പിസ്">
കോമ്പിസ്

എക്സ് ജാലക സംവിധാനത്തിനു വേണ്ടിയുള്ള ഒരു സംഗ്രഥന ജാലക സംവിധാനമാണ് കോമ്പിസ്(ആംഗലേയം: Compiz). ജാലക സംവിധാന നിർവ്വഹണത്തിനായുള്ള പണിയിട വിഭവങ്ങൾക്കായി കോമ്പിസ് ത്രിമാന ഗ്രാഫിക്സിനെയാണ് ആശ്രയിക്കുന്നത്. ലോഡ് ചെയ്യാവുന്ന പ്ലഗിന്നുകളുടെ രൂപത്തിലാണ് മിനിമൈസേഷൻ, വർക്ക്സ്പേസ് ക്യൂബ് തുടങ്ങിയ വിഭവങ്ങൾ കോമ്പിസ് കാഴ്ച വെക്കുന്നത്. ഐട്രിപ്പിൾസിഎമ്മിന്റെ മാനകങ്ങൾ പ്രകാരം നിർമ്മിക്കപ്പെട്ടിരിക്കുന്നതിനാൽ കോമ്പിസ് ഗ്നോം പാനൽ, കെഡിഇ പ്ലാസ്മ വർക്ക്സ്പേസ് എന്നിവയിലെ മെറ്റാസിറ്റി, മട്ടർ, ക്വിൻ എന്നിവക്ക് പകരം ഉപയോഗിക്കാവുന്നതാണ്.

എക്സ്ജിഎല്ലിന്റെ പിന്തുണയോടെ ആദ്യകാലത്ത് കോമ്പിസ് 3ഡി ഹാർഡ്‌വെയറുകളുമായി മാത്രമേ പ്രവർത്തിച്ചിരുന്നുള്ളൂ. ഏറെക്കുറെ എല്ലാ എൻവിഡിയ, എടിഐ ഗ്രാഫിക്സ് കാർഡുകളും എക്സിജിഎല്ലുപയോഗിച്ച് കോമ്പിസ് പ്രവർത്തിപ്പിച്ചിരുന്നു. 2006 മെയ് 22 മുതൽ എഐജിഎൽഎക്സ് ഉപയോഗിച്ച് കോമ്പിസ് എക്.ഓർഗ് സെർവറിലും പ്രവർത്തിക്കാൻ തുടങ്ങി. ഇന്റൽ ജിഎംഎ ഗ്രാഫിക്സ് കാർഡുകൾക്കൊപ്പം എഎംഡി ഗ്രാഫിക്സ് കാർഡുകളെയും(ആർ300ഉം പുതിയവയെയും) എഐജിഎൽഎക്സ് പിന്തുണച്ചിരുന്നു. ജിഎൽഎക്സ്_ഇഎക്ടി_ടെക്സ്ചർ_ഫ്രം_പിക്സ്‌മാപ്പിനെ പിന്തുണക്കുന്ന ഓപ്പൺ സോഴ്സ് ഡ്രൈവറായ റാഡോൺ ആയിരുന്നു എഎംഡി പിന്തുണ ലഭ്യമാക്കിയിരുന്നത്.

പതിപ്പ് 1.0-9629 മുതൽ എൻവിഡിയയുടെ ബൈനറി ഡ്രൈവറുകളും പതിപ്പ് 8.42 മുതൽ എഎംഡി/എടിഐ ബൈനറി ഡ്രൈവറുകളും സ്റ്റാൻഡേർഡ് എക്സ്.ഓർഗ് സെർവറിൽ ജിഎൽഎക്സ്_ഇഎക്ടി_ടെക്സ്ചർ_ഫ്രം_പിക്സ്‌മാപ്പിനെ പിന്തുണക്കുന്നുണ്ട്.

ഗ്നോം 2.x മുതലും കെ ഡെസ്ക്ടോപ് എൻവയോൺമെന്റ് 3 മുതലും ലിനക്സിലും എക്സ്11 അടിസ്ഥാനമാക്കിയ യൂണിക്സ് സമാന പ്ലാറ്റ്ഫോമുകളിലും കോമ്പിസ് ഉപയോഗിക്കാവുന്നതാണ്. എങ്കിലും കെഡിഇ പതിപ്പ് 4.2 മുതൽ സമാന സവിശേഷതകളോടുകൂടിയ സ്വന്തം ജാലകസംവിധാനമായ ക്വിൻ ആണ് ഉപയോഗിക്കുന്നത്.

പതിപ്പ് 3.0 മുതൽ ഗ്നോം മറ്റൊരു സംഗ്രഥന ജാലക സംവിധാനമായ മട്ടറിന്റെ പ്ലഗ് ഇന്നായ ഗ്നോം ഷെല്ലാണ് സ്വതേയുള്ള സമ്പർക്കമുഖമായി ഉപയോഗിക്കുന്നത്. അതിനാൽ തന്നെ ഗ്നോം ഷെല്ലും കോമ്പിസും ഒരുമിച്ച് ഉപയോഗിക്കാനാവില്ല. ഇതിന്റെ ഫലമായി വിതരണ നിർമ്മാതാക്കൾ കോമ്പിസ് ഉപയോഗിക്കുന്നതിനായി ഗ്നോമിനെ ക്രമീകരിച്ചെടുക്കുന്നത് നിർത്തിവെച്ചു. പതിപ്പ് 12.1 മുതൽ ഓപ്പൺസൂസിയും പതിപ്പ് 15 മുതൽ ഫെഡോറയും ഗ്നോം ഷെല്ലാണ് സ്വതേയുള്ള സമ്പർക്കമുഖമായി ഉപയോഗിക്കുന്നത്. മാത്രമല്ല, പതിപ്പ് 17 മുതൽ ഫെഡോറ കോമ്പിസിനെ മുഴുവനായും ഒഴിവാക്കി.

ഉബുണ്ടു 6.06 എൽടിഎസ് മുതൽ കോമ്പിസ് ആപ്റ്റിന്റെ യൂനിവേഴ്സൽ റെപ്പോസിറ്ററിയിൽ ലഭ്യമാണ്. ഡെസ്ക്ടോപ്പ് എഫക്ട് എന്ന പേരിൽ മറ്റൊരു കോമ്പിസ് പാക്കേജ് പതിപ്പ് 7.04ലും ലഭ്യമായിരുന്നു. പതിപ്പ് 7.10 മുതൽ കോമ്പിസ് ഫ്യൂഷൻ സ്വതേ സജ്ജമാക്കിയാണ് ഉബുണ്ടു പുറത്തിറങ്ങിയിരുന്നത്. മറ്റു ഗ്നോം കേന്ദ്രീകൃത വിതരണക്കാരിൽ നിന്ന് വ്യത്യസ്തമായി കാനോനിക്കൽ ഗ്നോം ഷെൽ ഉപയോഗിച്ചില്ല. പകരം കോമ്പിസ് പ്ലഗിന്നായ യൂണിറ്റി എന്ന കാനോനിക്കലിന്റെ തന്നെ പുതിയൊരു സമ്പർക്കമുഖമാണ് ഉബുണ്ടു ഉപയോഗിച്ചത്.



</doc>
<doc id="225636" url="https://ml.wikipedia.org/wiki?curid=225636" title="ഡയ (സോഫ്റ്റ്‌വെയർ)">
ഡയ (സോഫ്റ്റ്‌വെയർ)

രേഖാ ചിത്രങ്ങൾ രചിക്കുന്നതിനുള്ള ഒരു സ്വതന്ത്ര സോഫ്റ്റ്‌വെയറാണ് ഡയ. അലക്സാണ്ടർ ലാർസൺ എന്ന വ്യക്തിയാണീ സോഫ്റ്റ്‌വെയർ വികസിപ്പിച്ചെടുത്തത്. ജിമ്പ്, ഇങ്ക്സ്കേപ്പ് എന്നിവയുടേതിന് സമാനമായ നിയന്ത്രിക്കാവുന്ന ഏക രേഖാ സമ്പർക്കമുഖമാണ് ഡയയും ഉപയോഗിക്കുന്നത്.

വിവിധ ആവശ്യങ്ങൾക്കായി വിവിധ തരത്തിലുള്ള പാക്കേജുകൾ ഡയയിൽ ലഭ്യമാണ്. ഫ്ലോചാർട്ട്, നെറ്റ്‌വർക്ക് രേഖാചിത്രങ്ങൾ, സേർക്കിട്ട് രേഖാചിത്രങ്ങൾ പോലെയുള്ളവ ഡയയിൽ ലഭ്യമാണ്. വിവിധ തരത്തിൽ പെട്ട ചിഹ്നങ്ങളെ ഒരുമിച്ച് ഉപയോഗിക്കുന്നതിൽ നിന്ന് ഡയ ഉപയോക്താക്കളെ വിലക്കുന്നില്ല.

ഡയ അസ്തിത്വ-ബന്ധ ചിത്രങ്ങൾ, യൂനിഫൈഡ് മോഡലിംഗ് ലാംഗ്വിജ് (യുഎംഎൽ) രേഖാചിത്രങ്ങൾ, ഫ്ലോ ചാർട്ടുകൾ, നെറ്റ്‌വർക്ക് രേഖാചിത്രങ്ങൾ, ലളിതമായ ഇലക്ട്രിക് സേർക്കിട്ടുകൾ എന്നിവ വരക്കാൻ സഹായിക്കുന്നു. എക്സ്എംഎൽ താളുകൾ തയ്യാറാക്കുകയും എസ്‌വുജി രൂപങ്ങൾ തയ്യാറാക്കുകയും ചെയ്യുന്നതിലൂടെ പുതിയ രൂപങ്ങൾക്കുള്ള പിന്തുണ കൂട്ടിച്ചേർക്കുകയും ചെയ്യാവുന്നതാണ്.

സ്വയം നിർമ്മിത എക്സ്എംഎൽ ഫയലുകളായാണ് ഡയ ഫയലുകളെ സൂക്ഷിച്ചുവെക്കാറുള്ളത്. ഇത് സ്ഥല ലാഭത്തിനായി ജിസിപ്പ് രൂപത്തിൽ ചുരുക്കുകയും ചെയ്യുന്നു. നിരവധി താളുകൾ ഒന്നിച്ച് ചേർക്കുന്നതിലൂടെ വലിയ രൂപങ്ങൾ പ്രിന്റെടുക്കാവുന്നതുമാണ്. പൈത്തൺ ഉപയോഗിച്ചും ഡയ രേഖാചിത്രങ്ങൾ തയ്യാറാക്കാവുന്നതാണ്.

രേഖാ ചിത്രങ്ങൾ വിവിധ തരം ഫയൽ രൂപങ്ങളിലേക്ക് കയറ്റുമതി ചെയ്യാൻ ഡയക്കാവും. പ്രധാനപ്പെട്ടവ:



</doc>
<doc id="225644" url="https://ml.wikipedia.org/wiki?curid=225644" title="ബയോണിക്സ്">
ബയോണിക്സ്

ജീവികളിലെ ജൈവ-രാസിക-വിദ്യുത് പ്രവർത്തനങ്ങളെപ്പറ്റി പഠിച്ച് ആ തത്ത്വങ്ങളെ അനുകരിച്ച് യന്ത്രങ്ങൾ ഉണ്ടാക്കുന്ന ശാസ്ത്രശാഖയാണ് ബയോണിക്സ്. മറ്റു ജീവികളെ അനുകരിച്ച് യന്ത്രങ്ങൾ ഉണ്ടാക്കാൻ ആദിമകാലം മുതൽ മനുഷ്യർ ശ്രമിച്ചിരുന്നുവെങ്കിലും ബയോണിക്സ് എന്ന പദം ഉപയോഗിച്ചു തുടങ്ങിയിട്ട് അധികകാലം ആയിട്ടില്ല. 1960 കൾ മുതലാണ് ഈ പദം പ്രചാരത്തിൽ വന്നു തുടങ്ങിയത്. 

റഡാർ, സോണാർ പോലുള്ള ആധുനികസങ്കേതങ്ങളിൽ പല ജീവികളിലെയും പ്രവർത്തനതത്വങ്ങൾ ഉപയോഗിച്ചിട്ടുണ്ട്. ശബ്ദം ഉപയോഗിച്ച് മുന്നിലുള്ള വസ്തുക്കളെക്കുറിച്ച് മനസ്സിലാക്കുന്ന പ്രക്രിയയാണ് സോണാർ. വവ്വാൽ, തിമിംഗിലം, ഡോൾഫിൻ തുടങ്ങിയ ജീവികൾ സോണാർ സംവിധാനങ്ങൾ പ്രകൃത്യാ തന്നെ ഉപയോഗിക്കുന്നവരാണ്. റഡാർ ഇതേ ആശയം തന്നെ ഉപയോഗിക്കുന്നു. ശബ്ദതരംഗങ്ങൾക്കു പകരം വൈദ്യുതകാന്തിക തരംഗങ്ങളാണ് എന്ന വ്യത്യാസമുണ്ടെന്നു മാത്രം. 
മിന്നാമിനുങ്ങ് പ്രകാശിക്കുന്ന തത്ത്വം ഉപയോഗിച്ച് വിളക്കുകൾ ഉണ്ടാക്കാൻ ശാസ്ത്രജ്ഞർ ശ്രമിക്കുന്നുണ്ട്. യന്ത്രമനുഷ്യരാണ് ബയോണിക്സ് മേഖലയിലെ നൂതനഗവേഷണങ്ങൾ നടക്കുന്നത്.

ബാലകൈരളി വിജ്ഞാനകോശം - ജീവലോകം (ബാലസാഹിത്യ ഇൻസ്റ്റിറ്റ്യൂട്ട്)


</doc>
<doc id="225645" url="https://ml.wikipedia.org/wiki?curid=225645" title="അരക്ക്">
അരക്ക്

ലാക്കിഫർ ലാക്ക (Laccifer Lacca) എന്ന ഷഡ്പദം വിസ്രവിപ്പിക്കുന്ന കുഴമ്പുപോലെയുള്ള ഒരു പദാർഥം ഉറഞ്ഞുണ്ടാകുന്ന വസ്തു. ചിലയിനം വൃക്ഷങ്ങളിൽ ഇത്തരം ലക്ഷക്കണക്കിനു പ്രാണികൾ വന്നു പറ്റിക്കൂടുന്നു. അവിടെയിരുന്ന് വദനസൂചി ഉപയോഗിച്ച് ആതിഥേയവൃക്ഷത്തിന്റെ നീരൂറ്റിക്കുടിച്ചാണ് ഇവ വളരുന്നത്.

അരക്കുപ്രാണികൾക്ക് ആതിഥേയരായ 90-ൽപ്പരം വർഗത്തിൽപ്പെട്ട വൃക്ഷങ്ങളുണ്ടെങ്കിലും ഇവയിൽ പ്രധാനം പൂവം, ഇലന്ത, പ്ലാശ് എന്നിവയാണ്. സംസ്കൃതത്തിൽ ലക്ഷം പ്രാണികളെ പോറ്റുന്ന വൃക്ഷം എന്ന അർഥത്തിൽ പ്ലാശിന്നു 'ലക്ഷതരു' എന്നു പേരുണ്ട്. അതിൽനിന്നാണത്രെ അരക്കിന് 'ലാക്ഷ' എന്നു പേരു ലഭിച്ചത്. ഇംഗ്ലീഷിലെ 'ലാക്' എന്ന പദം സംസ്കൃതത്തിലെ ലക്ഷം എന്ന പദത്തിന്റെ തദ്ഭവമാണ്.

അരക്കുപ്രാണികൾ സ്രവിപ്പിക്കുന്ന പദാർഥം അവയുടെ പുറത്തും മരക്കൊമ്പുകളിലും പറ്റിപ്പിടിച്ചിരിക്കും. പെൺവർഗത്തിൽപ്പെട്ടവയാണ് അരക്ക് ഉത്പാദിപ്പിക്കുന്നത്. 6 മി.മീ. മുതൽ 12 മി.മീ. വരെ കനത്തിൽ അരക്കുകൊണ്ട് ഇവയുടെ ദേഹം മൂടിയിരിക്കും. അരക്ക് ഉത്പാദിപ്പിച്ചശേഷം ഇവ മരണമടയുന്നു. ഈ കോലരക്ക് ശേഖരിച്ച് ചൂടുള്ള വെള്ളത്തിലോ സോഡിയം കാർബണേറ്റ് ലായനിയിലോ ഇട്ട് കുതിർക്കുമ്പോൾ ചുവന്ന അരക്കുചായം വേർതിരിയുന്നു. ഈ മിശ്രിതത്തിൽനിന്നും കമ്പുകളും മറ്റു മാലിന്യങ്ങളും നീക്കംചെയ്തശേഷം ചായം ഊറ്റി എടുക്കുന്നു. അവശേഷിക്കുന്ന തരിരൂപത്തിലുള്ള അരക്ക്(seed lac) തുണികൊണ്ട് പ്രത്യേകം നിർമിച്ചെടുത്ത സഞ്ചികളിലിട്ട് തീക്കനലിനു മുകളിൽ പിടിച്ച് ഉരുക്കിയാണ് ശുദ്ധമായ അരക്ക് (shell lac) ഉണ്ടാക്കുന്നത്. ഇത് ഉരുക്കി ചെറിയ ചെറിയ തകിടുകളായോ (അവലരക്ക്), ഉരുണ്ട ആകൃതിയിലോ (ബട്ടൺ അരക്ക്), ഷീറ്റുപോലെയോ തയ്യാറാക്കുന്നു. കടുംചുവപ്പ്, കറുപ്പ്, ഓറഞ്ച് എന്നീ വർണങ്ങളിൽ കിട്ടുന്ന ഈ ശുദ്ധമായ അരക്ക് ശ്വേതീകരിക്കാവുന്നതാണ്. ഓറഞ്ചുനിറത്തിൽ ലഭിക്കുന്നതാണ് ഏറ്റവും വിലപിടിച്ച ഇനം.

പോളി ഹൈഡ്രോക്സി കാർബോക്സിലിക് ആസിഡുകളുടെ എസ്റ്ററുകൾ, അലേയമായ മഞ്ഞച്ചായം, വെള്ളത്തിൽ ലയിക്കുന്ന ചുവന്ന ചായം എന്നിവയുടെ ഒരു മിശ്രിതമാണ് അരക്ക്. രാസപരമായി അരക്കുചായം ലാക്കേയ്ക് ആസിഡ് (Laccaic Acid) എന്ന് അറിയപ്പെടുന്നു. ഫോർമുല C2OH14O11. കോക്കിനീൽ എന്ന പ്രാണി ഉത്പാദിപ്പിക്കുന്ന ചായത്തിനോട് ചുവന്ന അരക്കുചായത്തിന് ഘടനാസാദൃശ്യം ഉണ്ട്.

അരക്ക് പ്രധാനമായും (90 ശതമാനത്തോളം) ഇന്ത്യയിലാണ് ഉത്പാദിപ്പിക്കുന്നത്. ഇതിൽ 2/3 ഭാഗം ബിഹാർ, പശ്ചിമബംഗാൾ, മധ്യപ്രദേശ്, ഒറീസാ എന്നിവിടങ്ങളിൽനിന്നു ലഭിക്കുന്നു. ചുരുങ്ങിയ തോതിൽ കേരളത്തിൽനിന്നും തമിഴ്നാട്ടിൽ നിന്നും ഇതു ലഭിക്കുന്നുണ്ട്. അരക്ക് ഉത്പാദിപ്പിക്കുന്നതിനു പ്രധാനമായി കുസുമി (പൂവം, പൂവണം എന്ന വൃക്ഷത്തിൽ വളരുന്നത്), രംഗിണി (പ്ലാശ്, ഇലന്ത എന്നീ മരങ്ങളിൽ വളരുന്നത്) എന്നീ രണ്ടിനം അരക്കു പ്രാണികളെയാണു വളർത്തിവരുന്നത്. വർഷത്തിൽ രണ്ടു പ്രാവശ്യം ഇവ ഓരോന്നും കൃഷി ചെയ്യാം. കൃഷിയിറക്കുകയും ആദായം എടുക്കുകയും ചെയ്യുന്ന മാസങ്ങൾക്കനുസരിച്ച് കുസുമിയുടെ കൃഷിക്ക് ജേത്വി, അഘാനി എന്നും രംഗിണിയുടെ കൃഷിക്ക് വൈശാഖി, കാട്കി എന്നും പേരുണ്ട്. ജേത്വി ജനു.-ഫെ.-ൽ ആരംഭിച്ച് ജൂൺ-ജൂല.-ൽ വിളവെടുക്കുന്നു. അഘാനി ജൂൺ-ജൂല.-ൽ ആരംഭിച്ച് ജനു.-ഫെ.-ൽ വിളവെടുക്കുന്നു. വൈശാഖിയുടെ കൃഷിയിറക്കൽ ഒ.-ന.-ൽ തുടങ്ങുന്നു; വിളവെടുപ്പ് ജൂൺ-ജൂലൈയിലും, കാട്കിയുടെ കൃഷി ജൂൺ-ജൂല.-ൽ തുടങ്ങുന്നു. വിളവെടുപ്പ് ഒ.-ന.-ൽ ആണ്. ജൂൺ-ന. മാസങ്ങളിലാണ് ഏറ്റവും കൂടുതൽ അരക്കു വിളയുന്നത്.

പെൺവർഗത്തിൽപ്പെട്ട അരക്കുപ്രാണികളെ ഉണക്കി വെള്ളത്തിൽ ലയിപ്പിക്കുമ്പോൾ കിട്ടുന്ന മഞ്ഞ കലർന്ന ചുവപ്പു ചായം കാലടികൾ ചുവപ്പിക്കുന്നതിനും തുണിത്തരങ്ങൾക്കു ചായം പിടിപ്പിക്കുന്നതിനും എ.ഡി. 250 മുതലേ ഉപയോഗിച്ചിരുന്നതായി രേഖകളുണ്ട്. 1790-ൽ ഇത് ഇംഗ്ലണ്ടിൽ ഇറക്കുമതി ചെയ്തിരുന്നു. തടി, ലോഹം മുതലായവയ്ക്ക് തിളക്കവും കട്ടിയും വർധിപ്പിക്കുന്നതിന് പൗരാണികകാലംമുതലേ അരക്ക് ഉപയോഗപ്പെടുത്തിയിരുന്നു. 17-ഉം 18-ഉം ശ.-ങ്ങളിൽ കിഴക്കൻ യൂറോപ്പിലും ജപ്പാൻ, ചൈന, ഇന്ത്യ എന്നീ രാജ്യങ്ങളിലും അരക്കു പിടിപ്പിച്ച ഉപകരണങ്ങൾക്ക് വളരെ പ്രചാരമുണ്ടായിരുന്നു. അരക്കുറസിനിൽ വർണങ്ങൾ കലർത്തി മുദ്രയരക്കുമാതിരിയാണ് ഇന്ത്യയിൽ ഇതു നിർമിച്ചിരുന്നത്. ഏതെങ്കിലും ഒരു പ്രതലത്തിൽ പതിപ്പിച്ച് പോളിഷ് ചെയ്യുമ്പോൾ ഇതിനു നല്ല തിളക്കവും പകിട്ടും കിട്ടും. അനിലിൻ ചായങ്ങളുടെ കണ്ടുപിടിത്തം അരക്കുചായങ്ങളുടെ പ്രാധാന്യം കുറയാനിടയാക്കി. എന്നാൽ വിലപിടിച്ച പലതരം വാർണീഷുകളുടെയും പോളീഷുകളുടെയും അടിസ്ഥാനവസ്തു അരക്കാണ്. തറയും ചില ഗാർഹിക ഉപകരണങ്ങളും പോളിഷ് ചെയ്യുന്നതിനുള്ള വാർണീഷായി ഉപയോഗിക്കുന്നതു കോലരക്കിന്റെ ആൽക്കഹോൾ ലായനിയാണ്. കൂടാതെ മുദ്രയരക്ക്, തലമുടിക്കു കട്ടി നല്കുന്ന ചില വസ്തുക്കൾ, ഇലക്ട്രിക് ഉപകരണങ്ങളുടെ പിടികൾ, മൂടികൾ, ഗ്രാമഫോൺ റെക്കാർഡുകൾ, അച്ചടിമഷി മുതലായവ നിർമ്മിക്കുന്നതിനും തോട, കാപ്പ് മുതലായ ആഭരണങ്ങളിൽ നിറയ്ക്കുന്നതിനും അരക്ക് ഉപയോഗിച്ചുവരുന്നു. ചില ആയുർവേദ ഔഷധങ്ങളിലും എണ്ണകളിലും (ഉദാ. ലാക്ഷാദിതൈലം) ശുദ്ധ അരക്ക് ചേർക്കുന്നുണ്ട്. ഇന്ത്യയിൽ ട്രേ, ഷീൽഡ്, പെട്ടി, കട്ടിൽ മുതലായ സാധനങ്ങളിൽ പണ്ടുമുതലേ അരക്കുപണി നടത്തിവന്നിരുന്നു. ഇപ്പോൾ പൂപ്പാത്രങ്ങൾ, വിളക്കുകാലുകൾ, ഘടികാരം വയ്ക്കുന്നതിനുള്ള ചട്ടങ്ങൾ, തടികൊണ്ടു നിർമിച്ച കുടക്കാലുകൾ, കളിപ്പാട്ടങ്ങൾ എന്നിവയിലാണ് പ്രധാനമായും അരക്കുപണി നടത്തുന്നത്.

ഇന്ത്യയിൽ ചെറുകിടവ്യവസായങ്ങളുടെ കൂട്ടത്തിൽ വളരെ പഴക്കവും പ്രചാരവും അരക്കുപണിക്കുണ്ട്. കേരളത്തിലും ഈ വ്യവസായം വളരെ മുൻപുമുതൽക്കേ ഉണ്ടായിരുന്നു. മലബാർ പ്രദേശങ്ങളിൽ നിർമിച്ചിരുന്ന സാധനങ്ങളായിരുന്നു അരക്കുപണിയിൽ പ്രസിദ്ധം.


</doc>
<doc id="225646" url="https://ml.wikipedia.org/wiki?curid=225646" title="അരക്കുപ്രാണി">
അരക്കുപ്രാണി

കോക്സിഡേ (Coccidae) കുടുംബത്തിലെ കോലരക്ക് ഉത്പാദിപ്പിക്കുന്ന പ്രാണി. ലാക്കിഫർ ലാക്ക (Laccifer lacca) എന്നാണ് ഇന്ത്യൻ അരക്കുപ്രാണിയുടെ ശാ.നാ. അരക്കുപ്രാണിയെക്കുറിച്ച് ശാസ്ത്രീയമായ ആദ്യവിവരണം നല്കിയതു ഫ്രഞ്ചു വൈദികനായ ടാക്കാർഡ് ആണ്. ഇദ്ദേഹത്തിന്റെ ബഹുമാനാർഥം ഈ പ്രാണിയെ ടാക്കാഡിക് ലാക്കാ എന്നും വിളിച്ചുവന്നിരുന്നു. ഉഷ്ണമേഖലയിലും തൊട്ടടുത്ത പ്രദേശങ്ങളിലുമാണ് ഇവ ധാരാളമായി കാണപ്പെടുന്നത്. ഇവയിൽ പെൺപ്രാണികൾക്കു കാലുകളില്ല. നാമമാത്രമായ സ്പർശിനികളും ശരിയായ ആകൃതിയില്ലാത്ത ഉരുണ്ട ശരീരവുമാണ് ഇവയ്ക്കുള്ളത്. ഇവയാണ് പ്രധാനമായും അരക്ക് ഉത്പാദിപ്പിക്കുന്നത്.

അരക്കു പ്രാണികൾ പൊതുവേ മാൽവേസീ (Malvaceae), ലഗുമിനോസീ (Leguminoceae) എന്നീ സസ്യകുടുംബങ്ങളിൽപ്പെടുന്ന വിവിധതരം വൃക്ഷങ്ങളിൽ കൂട്ടംകൂട്ടമായാണ് ജീവിക്കുന്നത്. അരക്കുപ്രാണികളുടെ ചെറിയ ലാർവകൾ വൃക്ഷങ്ങളുടെ ചെറുശാഖകളിൽ കടന്നുകൂടുന്നു. ഈ ശാഖകൾ തുളച്ച് വൃക്ഷത്തിനുള്ളിലെ നീര് (sap) ഊറ്റിക്കുടിച്ചാണിവ വളരുക. ബീജസങ്കലനം നടന്നശേഷം പെൺപ്രാണികൾ വളരെ വേഗം വളരുകയും ക്രമേണ ഒരു ചെറുസഞ്ചിയുടെ രൂപത്തിലായിത്തീരുകയും ചെയ്യും. കുഞ്ഞുങ്ങളെ വിരിയിച്ചശേഷം ഇവ ചത്തുപോകുന്നു. ഒരു വർഷംകൊണ്ട് ഇവയുടെ രണ്ടു തലമുറകൾ ഉണ്ടാകുന്നു. ഇതിൽ ആദ്യതലമുറയിൽ ചിറകുകളുള്ളവയും ഇല്ലാത്തവയുമായ ജീവികൾ കാണപ്പെടുന്നു. എന്നാൽ രണ്ടാം തലമുറയിൽ ചിറകുകളില്ലാത്ത പ്രാണികൾ മാത്രമേയുണ്ടാകാറുള്ളൂ.

അരക്കുപ്രാണിയുടെ ശരീരത്തിന്റെ പിൻഭാഗത്തുള്ള ചില ഹൈപ്പോഡർമൽ (Hypodermal) ഗ്രന്ഥികൾ ഉത്പാദിപ്പിക്കുന്ന സ്രവം ശുദ്ധി ചെയ്താണ് അരക്ക് നിർമ്മിക്കുന്നത്. നിസർഗശത്രുക്കളിലും പ്രതികൂല കാലാവസ്ഥയിലും നിന്നു രക്ഷനേടുന്നതിന് പ്രകൃതി ഇവയ്ക്കു നല്കിയിട്ടുള്ള ഒരു ഉപായമാണ് 'അരക്കുദ്രാവകം'. അന്തരീക്ഷവായുവുമായി സമ്പർക്കമുണ്ടാകുമ്പോൾ ഇതു കട്ടിയാകുന്നു. ധാരാളം അരക്കുപ്രാണികൾ കൂട്ടമായി കാണുന്ന വൃക്ഷക്കൊമ്പുകൾ മിക്കവാറും അരക്കുകൊണ്ട് മൂടപ്പെട്ടിരിക്കും. ഈ അവസ്ഥയിൽ ഇത് കോലരക്ക് (stick lac) എന്നറിയപ്പെടുന്നു.

വർഷംതോറും ഏകദേശം 2-4 1/2 കോടി കി.ഗ്രാം വരെ കോലരക്ക് ഇന്ത്യയിൽ ഉത്പാദിപ്പിക്കപ്പെടുന്നുണ്ട്. 400 ഗ്രാം അരക്ക് ഉത്പാദിപ്പിക്കുവാൻ ഏകദേശം 17,000 മുതൽ 90,000 വരെ പ്രാണികൾ വേണ്ടിവരും. പ്രകൃതിദത്തമായ ഈ അരക്കിനെക്കാൾ കൂടുതൽ ഗുണമുള്ള ഒന്നുംതന്നെ കൃത്രിമമായി നിർമ്മിക്കാൻ ഇതുവരെ കഴിഞ്ഞിട്ടില്ല. പ്രതിവർഷം ഒന്നുമുതൽ രണ്ടു വരെ കോടി ഡോളർ വിലയ്ക്കുള്ള അരക്ക് അമേരിക്കൻ ഐക്യനാടുകളിൽത്തന്നെ ഉപയോഗിക്കപ്പെടുന്നുണ്ട്. നോ: അരക്ക്

അരക്കിന്റെ ആവശ്യം പ്രതിദിനമെന്നോണം വർധിച്ചുവരുന്ന ആധുനിക കാലഘട്ടത്തിൽ അതിന്റെ ദൗർലഭ്യം പരിഹരിക്കാൻ കൃത്രിമ അരക്കും ഉപയോഗിച്ചുതുടങ്ങിയിട്ടുണ്ട്. ഇവ വിവിധ പേരുകളിൽ വിപണിയിൽ ലഭ്യമാണ്. മഡഗാസ്കറിൽ കാണപ്പെടുന്ന ഗാസ്കാരിഡ (Gascarida) എന്ന പ്രാണിയിൽനിന്നും ഒരുതരം അരക്ക് ലഭിക്കുന്നുണ്ട്. എന്നാൽ ഈ അരക്കിന് ഇന്ത്യൻ കോലരക്കിന്റെ ഗുണമേന്മയില്ല. വളരെയധികം മെഴുക്കു ചേർന്നിട്ടുള്ള ഇത് 'ഗംലാക്' (Gum lac) എന്നറിയപ്പെടുന്നു. 


</doc>
<doc id="225650" url="https://ml.wikipedia.org/wiki?curid=225650" title="കവടി">
കവടി

മൊളസ്ക ജന്തുവിഭാഗത്തിൽപ്പെടുന്ന ഒരിനം സമുദ്രജീവിയാണ് കവടി. ഈ ജീവിയുടെ പുറംതോടിനും കവടി എന്നാണ് പറയുന്നത്. സമുദ്രത്തിൽ ആഴമുള്ള ഇടങ്ങളിലാണ് കണ്ടുവരുന്നത്. ഇന്ത്യയിൽ ഒരു കാലത്ത് സിപ്രിയ മൊണീറ എന്ന ശാസ്ത്രനാമമുള്ള കവടിയുടെ പുറംതോട് നാണയമായി ഉപയോഗിച്ചിരുന്നതായി പറയപ്പെടുന്നു. ചെറുജീവികളാണ് ഇവയുടെ ആഹാരം. മുട്ടയിട്ടാണ് പ്രത്യുത്പാദനം. മുട്ടവിരിഞ്ഞിറങ്ങുന്ന കുഞ്ഞുങ്ങൾക്ക് പുറംതോട് ഉണ്ടാവില്ല. നല്ല മിനുസമുള്ള പുറംതോടാണ് കവടിയുടേത്. ആകർഷകങ്ങളായ മാതൃകകളും കവടിയുടെ പുറത്തുണ്ടാകും.

കട്ടിയുള്ള പുറംതോടുള്ളാ ഈ ജീവിയ്ക്ക് തലയിൽ ഗ്രാഹികളുണ്ട്.നുകം പോലെയാണ് ഇവയുടെ കാലുകൾ. രാത്രിയിലാണ് ഇര തേടുന്നത്. ലാർവകല്‌ക്ക് പുറംതോട് ഇല്ല.


</doc>
<doc id="225655" url="https://ml.wikipedia.org/wiki?curid=225655" title="ചിമ്പാൻസി">
ചിമ്പാൻസി

ഒരിനം ആൾക്കുരങ്ങാണ് ചിമ്പാൻസി. മനുഷ്യൻ കഴിഞ്ഞാൽ ഏറ്റവും ബുദ്ധിയുള്ള മൃഗമായി ചിമ്പാൻസിയെ കണക്കാക്കുന്നു. ആശയവിനിമയം നടത്താനുള്ള കഴിവ് മറ്റുമൃഗങ്ങളെ അപേക്ഷിച്ച് വളരെ വലുതാണ്. വിവിധ തരത്തിലുള്ള ശബ്ദങ്ങൾ പുറപ്പെടുവിക്കാനും ആംഗ്യങ്ങൾ കാണിക്കാനും ഉള്ള കഴിവ് ഈ കുരങ്ങിനുണ്ട്. തലച്ചോറിന്റെ വികാസം, വികാരങ്ങൾ, രക്തഗ്രൂപ്പുകൾ തുടങ്ങിയവയിൽ മനുഷ്യരും ചിമ്പാൻസിയും തമ്മിൽ ഏറെ സാമ്യമുണ്ട്.

കോംഗോ നദി ചിമ്പാൻസി വർഗ്ഗത്തെ രണ്ടു സ്പീഷീസായി തരം തിരിച്ചിരിക്കുന്നു.


ഉഗാണ്ട, ടാൻസാനിയ, ഗിനി തുടങ്ങിയയിടങ്ങളിലെ മഴക്കാടുകളിലും വൃക്ഷങ്ങൾ ധാരാളമായുള്ള പുൽമേടുകളിലും ഇവയെ കാണാം. 

70 -90 സെന്റീമീറ്റർ വരെയാണ് ഇവയുടെ ഉയരം. വാലില്ലാത്ത കുരങ്ങാണ് ചിമ്പാൻസി. കാലുകളേക്കാൾ നീളമുള്ള കൈകളാണ്. ബലിഷ്ഠമായ കൈകാലുകളാണ് ചിമ്പാൻസിയുടേത്. കറുത്തരോമങ്ങളാൽ ആവൃതമായ ശരീരമാണ്. മെലിഞ്ഞുനീണ്ട കൈപ്പത്തിയും പാദങ്ങളും പ്രത്യേകതയാണ്. 
വൃക്ഷങ്ങളിൽ കയറാനുള്ള കഴിവ് ചിമ്പാൻസിക്കുണ്ട്. എങ്കിലും നിലത്ത് നാലുകാലിൽ നടക്കാനാണ് ഏറെ ഇഷ്ടപ്പെടുന്നത്. പെണ്ണും ആണും കുഞ്ഞുങ്ങളും അടങ്ങിയ സമൂഹമായിട്ടാണ് ചിമ്പാൻസികൾ കാണപ്പെ‌ടുന്നത്. ആക്രമണോത്സുകത കുറവുള്ള ആൾക്കുരങ്ങു വിഭാഗമാണ്. ഇരുകൈകളിലും എന്തെങ്കിലും ഉണ്ടെങ്കിൽ രണ്ടുകാലിൽ നടക്കാനും ഇവർ ശ്രമിക്കാറുണ്ട്. 
വൃക്ഷങ്ങളിലാണ് രാത്രിയിൽ ഉറങ്ങുക. ചെറുശിഖരങ്ങൾ ചേർത്തുവച്ച് സ്വയം ഒരുക്കിയ കൂടുകളിലാണ് ഉറക്കം. 
227-232 ദിവസങ്ങളാണ് ഗർഭകാലം. ഒന്നോ രണ്ടോ കുട്ടികളാണ് ഒരു പ്രസവത്തിൽ സാധാരണയായി ഉണ്ടാവുക. മൂന്നു വയസ്സുവരെ അമ്മയെ ആശ്രയിച്ചാണ് കുഞ്ഞ് വളരുക. 
മിശ്രഭോജിയാണ് ചിമ്പാൻസി. പഴങ്ങൾ, ഇലകൾ, വിത്തുകൾ, കീടങ്ങൾ, മറ്റു ജീവികളുടെ മുട്ടകൾ തുടങ്ങിയതെല്ലാം ഇവർ ആഹാരമാക്കുന്നു. ചിലപ്പോൾ ചെറുമൃഗങ്ങളെ തല്ലിക്കൊന്നും ഇവർ ഭക്ഷിക്കാറുണ്ട്.


</doc>
<doc id="225668" url="https://ml.wikipedia.org/wiki?curid=225668" title="മോഡ് ആഡംസ്">
മോഡ് ആഡംസ്

ഒരു യു.എസ്. നാടക നടിയായിരുന്നു മോഡ് ആഡംസ്. 1872 നവംബർ 11-ന് യൂട്ടായിലെ സാൾട്ട്ലേയ്ക്ക് നഗരത്തിൽ ജനിച്ചു. സാൾട്ട് ലേക്ക് നാടകശാലയിലെ പ്രമുഖ നടിയെന്നനിലയിൽ അവർ പ്രശസ്തിയിലേക്കുയർന്നു. 
നടക്കുവാനും സംസാരിക്കുവാനും തുടങ്ങിയ കാലത്തുതന്നെ ബാല കഥാപാത്രങ്ങളെ നാടകവേദിയിലവതരിപ്പിച്ചിരുന്നു. 5-ആം വയസ്സിൽ സാൻ ഫ്രാൻസിസ്കോ നാടകശാലയിൽ ഫ്രിറ്റ്സ് (Fritz) എന്ന നാടകത്തിൽ കുട്ടിയായ ഷ്നൈഡർ (Schneider) ന്റെ ഭാഗമെടുത്തു വിജയിച്ചു. തുടർന്ന് ബാലനടിയായി പല നാടകങ്ങളിലും അഭിനയിച്ചു. ഇടയ്ക്ക് കുറേക്കാലം വിദ്യാഭ്യാസത്തിനായി ചെലവഴിച്ചശേഷം 1885-ൽ വീണ്ടും നാടകവേദിയിലേക്ക് തിരിച്ചുവന്നു. 
എന്ന നാടകത്തിൽ (1889) പങ്കെടുത്തതോടുകൂടി പ്രശസ്തിയിലേക്ക് ഉയർന്നു. അടുത്തവർഷം 
എന്ന നാടകത്തിൽ പങ്കെടുത്തു. 1892 മുതൽ അഞ്ചുവർഷത്തേക്ക് ഏറ്റവും നല്ല നായിക എന്ന സ്ഥാനം അലങ്കരിച്ചു. 
എന്നീ നാടകങ്ങളിൽ പ്രധാന നടിയായി അഭിനയിച്ചു. കൂടാതെ ജൂലിയറ്റ്, വയോല, റൊസലിൻഡ് എന്നീ കഥാപാത്രങ്ങളായും ഷില്ലറുടെ നാടകത്തിൽ ജോൻ ഒഫ് ആർക്ക് ആയും മിസ് ആഡംസ് അഭിനയിച്ചിട്ടുണ്ട്. 
1918-ൽ അഭിയനം നിർത്തി കുറേക്കാലം നാടകവേദിയിലെ പ്രകാശസംവിധാനത്തിന്റെ ചുമതല വഹിച്ചു. 1931-ൽ വീണ്ടും ഓടിസ് സ്കിന്നറുടെ ഷൈലോക്ക് എന്ന നാടകത്തിൽ പോർഷ്യയുടെ ഭാഗമെടുത്തുകൊണ്ട് നാടകവേദിയിൽ പ്രത്യക്ഷയായി. അവസാനമായി (1934) ട്വൽഫ്ത്ത് നൈറ്റ്-ൽ മറിയയുടെ വേഷമാണ് അണിഞ്ഞത്. 1937-ൽ കൊളംബിയയിൽ സ്റ്റീഫൻസ് കോളജിൽ നാടകവിഭാഗത്തിന്റെ പ്രൊഫസറായി മോഡ് ആഡംസ് നിയമിക്കപ്പെട്ടു. 1953 ജൂലൈ 17-ന് ന്യൂയോർക്കിലെ റ്റാനേഴ്സ്വില്ലിൽ അന്തരിച്ചു.



</doc>
<doc id="225672" url="https://ml.wikipedia.org/wiki?curid=225672" title="സാമുവൽ ആഡംസ്">
സാമുവൽ ആഡംസ്

ഒരു അമേരിക്കൻ സ്വാതന്ത്ര്യസമരനേതാവായിരുന്നു സാമുവൽ ആഡംസ്. യു.എസ്സിലെ രണ്ടാമത്തെ പ്രസിഡന്റായ ജോൺ ആഡംസിന്റെ (1735-1826) അകന്ന ഒരു സഹോദരനായിരുന്നു സാമുവൽ. ഇദ്ദേഹം മാസാച്ചുസെറ്റ്സിലെ ബോസ്റ്റണിൽ 1722 സെപ്റ്റംബർ 27-നു ജനിച്ചു. 
ബോസ്റ്റണിലെ ടാക്സ് കളക്റ്റർ ആയി ഉദ്യോഗം നോക്കിയെങ്കിലും ശരിയായി നികുതി പിരിക്കാനോ കണക്കുകൾ സൂക്ഷിക്കാനോ കഴിയാതിരുന്നതിനാൽ വ്യവഹാരത്തിൽ ഏർപ്പെടേണ്ടിവന്നു. പ്രാതിനിധ്യമില്ലാതെ നികുതിയില്ല (No Taxation without Representation) എന്ന പ്രഖ്യാപനത്തിന്റെ പിൻബലത്തോടെ 1764-ലെ പഞ്ചസാരനിയമത്തെ എതിർത്തതോടെയാണ് ആഡംസ് അറിയപ്പെട്ടു തുടങ്ങിയത്. ബോസ്റ്റണിൽ സ്റ്റാമ്പുനികുതിക്കെതിരായി നടന്ന വിപ്ലവത്തിൽ ഇദ്ദേഹം സജീവമായ പങ്കു വഹിച്ചു. 
1769-ൽ മാസാച്ചുസെറ്റ്സിലെ തീവ്രവാദികളുടെ നേതാവായി ഇദ്ദേഹം മാറി. 1774-നു മുൻപുതന്നെ ബ്രിട്ടീഷ് പാർലമെന്റിന് അമേരിക്കൻ കോളനികളുടെ മേൽഅധികാരമില്ലെന്നും കോളനികളുടെ ആത്യന്തികലക്ഷ്യം പൂർണസ്വാതന്ത്ര്യമാണെന്നും പ്രഖ്യാപിച്ച യു.എസ്സിലെ ആദ്യകാലനേതാക്കളിൽ ഒരാളാണ് സാമുവൽ ആഡംസ്. ബ്രിട്ടീഷുകാർക്കെതിരായി, പ്രസിദ്ധീകരണങ്ങളിലൂടെ ഇദ്ദേഹം നിരന്തര സമരം നടത്തി. അമേരിക്കൻ വിപ്ലവത്തിന്റെ ഒരു പ്രചാരകൻ എന്ന നിലയിലും ഇദ്ദേഹം ഖ്യാതി നേടി. ബോസ്റ്റൺ ടീ പാർട്ടി(1773)യുടെ സൂത്രധാരന്മാരിൽ ഒരാളായിരുന്ന ആഡംസ് കോണ്ടിനന്റൽ കോൺഗ്രസ്സിൽ (1774 ഒക്റ്റോബർ) പങ്കെടുത്തു. 
മാസാച്ചുസെറ്റ്സിലെ പ്രൊവിൻഷ്യൽ കോൺഗ്രസ് അംഗമായിരുന്ന (1774-75) ആഡംസ് അവിടത്തെ ഭരണഘടന രൂപവത്കരിക്കുന്നതിലും ഗണ്യമായ പങ്കു വഹിച്ചു. 1789 മുതൽ 94 വരെ മാസാച്ചുസെറ്റ്സിലെ ലെഫ്. ഗവർണറായും, 1794 മുതൽ 97 വരെ അവിടത്തെ ഗവർണറായും ആഡംസ് സേവനം അനുഷ്ഠിച്ചു. ഡെമോക്രാറ്റിക്-റിപ്പബ്ലിക്കൻ കക്ഷിനേതാവായി പ്രസിഡൻഷ്യൽ തെരഞ്ഞെടുപ്പിൽ (1796) മത്സരിച്ചെങ്കിലും ജെഫേഴ്സനോട് തോറ്റു. പിന്നീട് ഇദ്ദേഹം പൊതുപ്രവർത്തനങ്ങളിൽനിന്നു വിരമിച്ചു. 1803 ഒക്ടോബർ 2-ന് ആഡംസ് ബോസ്റ്റണിൽ നിര്യാതനായി. 



</doc>
<doc id="225679" url="https://ml.wikipedia.org/wiki?curid=225679" title="ഹെൻറി ആഡംസ്">
ഹെൻറി ആഡംസ്

ഹെന്റ്റീ ആഡംസ് യു.എസ്. ചരിത്രകാരനും നോവലിസ്റ്റുമായിരുന്നു. യു.എസ്. പ്രസിഡന്റ് ജോൺ ക്വിൻസി ആഡംസിന്റെ (1767-1848) പൗത്രൻ. ചാൾസ് ഫ്രാൻസിസ് ആഡംസിന്റെ മകനായി 1838 ഫെബ്രുവരി 16-ന് ബോസ്റ്റണിൽ ജനിച്ചു. 
1858-ൽ ഹാർവാഡിൽനിന്നും ബിരുദം നേടി; തുടർന്ന് രണ്ടു വർഷക്കാലം ജർമനിയിൽ നിയമപഠനം നടത്തി. ലണ്ടനിലെ യു.എസ്. നയതന്ത്രപ്രതിനിധിയായിരുന്ന പിതാവിന്റെ പ്രൈവറ്റ് സെക്രട്ടറിയായി ആഡംസ് സേവനം അനുഷ്ഠിച്ചു. ഹാർവാഡിൽ ചരിത്രാധ്യാപകനായി (1870-77) ജോലി നോക്കി. ആംഗ്ലോ-സാക്സൺ നിയമത്തെ ആധാരമാക്കി ഒരു ലേഖനസമാഹാരം (Essays in Anglo-Saxon Law) 1876-ൽ പ്രസിദ്ധീകരിച്ചു. 

1918 മാർച്ച് 27-ന് വാഷിങ്ടണിൽ ആഡംസ് അന്തരിച്ചു.



</doc>
<doc id="225685" url="https://ml.wikipedia.org/wiki?curid=225685" title="സ്ഫോടകവസ്തുക്കൾ">
സ്ഫോടകവസ്തുക്കൾ

ധാരാളം സ്ഥിതികോർജ്ജം (potential energy) ഉ‌ൾക്കൊള്ളുന്നതും ഈ ഊർജ്ജത്തിന്റെ പെട്ടെന്നുള്ള അഴിച്ചുവിടലിലൂടെ സ്ഫോടനമുണ്ടാക്കാൻ ശേഷിയുള്ളതുമായ വസ്തുവിനെയാണ് സ്ഫോടകവസ്തു എന്നുപറയുന്നത്. സാധാരണഗതിയിൽ സ്ഫോടനത്തോടൊപ്പം പ്രകാശം, താപം, ശബ്ദം, മർദ്ദം എന്നിവയുമുണ്ടാവും. 




</doc>
<doc id="225693" url="https://ml.wikipedia.org/wiki?curid=225693" title="ലോഹസംസ്കരണശാസ്ത്രം">
ലോഹസംസ്കരണശാസ്ത്രം

ലോഹമൂലകങ്ങളുടെ രാസ ഭൗതിക സ്വഭാവങ്ങൾ അവയുടെ ലോഹാന്തരസംയുക്തങ്ങൾ എന്നിവയെപ്പറ്റി പഠിക്കുന്ന ശാസ്ത്രമേഖലയെയാണ് ലോഹസംസ്കരണശാസ്ത്രം (Metallurgy) എന്ന് വിളിക്കുന്നത്. ഇത് സാങ്കേതികവിദ്യയുടെ ഭാഗമായ പഠനശാഖ ആണ്. ലോഹവസ്തുനിർമ്മാണമെന്ന കല ഇതിൽ പെടുന്നില്ല. 

മനുഷ്യർ ബി.സി. അഞ്ചാം സഹസ്രാബ്ദത്തിലോ ബി.സി. ആറാം സഹസ്രാബ്ദത്തിലോ ലോഹസംസ്കരണം തുടങ്ങിയിരിക്കാമെന്നതിന്റെ തെളിവുകൾ സെർബിയയിലെ മാജ്ദാപെക്, യാർമവോക് ,പ്ലോസിനിക് എന്നീ മൂന്ന് സ്ഥലങ്ങളിലെ പുരാവസ്തുഗവേഷണങ്ങൾ കണ്ടെത്തിയിട്ടുണ്ട്. 
സെർബിയയിലെ ബെലോവ്ഡെ എന്ന സ്ഥലത്തുനിന്നും 5000 ബിസിക്കും 5500 ബിസിക്കും ഇടയിൽ ചെമ്പിന്റെ സംസ്കരണം നടത്തിയതിന്റെ തെളിവായി വിൻകാ സംസ്കാരത്തിന്റെ കാലത്തെ ചെമ്പ് മഴു ലഭിച്ചിട്ടുണ്ട്. 

ബി.സി. മൂന്നാം സഹസ്രാബ്ദത്തിൽ ലോഹസംസ്കരണം നടന്നിരുന്നുവെന്നതിന്റെ തെളിവുകൾ പോർച്ചുഗലിലെ പൽമെല, സ്പെയിനിലെ ലോസ് മില്ലയേർസ്, സ്റ്റോൺഹെഞ്ച് (United Kingdom) എന്നിവിടങ്ങളിൽനിന്നും ലഭ്യമായിട്ടുണ്ട്. 
വെള്ളി, ചെമ്പ്, ടിൻ എന്നിവ പ്രകൃത്യാ ലഭ്യമായതിനാൽ ആദ്യകാല സംസ്കാരങ്ങളിൽ ഇവ ഉപയോഗിച്ചിരുന്നു. 
ബി.സി. മൂന്നാം സഹസ്രാബ്ദത്തിലെ ഈജിപ്ഷ്യൻ ആയുധങ്ങൾ ഉല്ക്കാപിണ്ഡങ്ങളിൽനിന്നും ലഭിച്ചിരുന്ന ഇരുമ്പിനാൽ നിർമ്മിക്കപ്പെട്ടതായിരുന്നു. 

പാറകൾ ചൂടാക്കി ലഭിക്കുന്ന ചെമ്പ്, വെളുത്തീയം എന്നിവ ചേർത്ത് ലോഹസങ്കരമായ വെങ്കലം നിർമ്മിക്കാൻ ബി. സി 3500ഓടെ വെങ്കലയുഗത്തിലാണ് തുടങ്ങിയത്.

ഇരുമ്പ് അതിന്റെ അയിരിൽനിന്നും വേർതിരിക്കുന്നത് കൂടുതൽ വിഷമകരമായിരുന്നു, ബി. സി. 1200-നടുപ്പിച്ച് ഹിടൈറ്റിസ് ഈ പ്രക്രിയ കണ്ടുപിടിച്ചതോടേ അയോയുഗത്തിന് തുടക്കം കുറിക്കപ്പെട്ടു. ഫിലിസ്റ്റൈ‌ൻകാരുടെ വിജയങ്ങളുടെ പിറകിലെ പ്രധാന ഘടകങ്ങളിലൊന്ന് ഇരുമ്പ് വേർതിരിക്കാനുള്ള കഴിവായിരുന്നു .


</doc>
<doc id="225707" url="https://ml.wikipedia.org/wiki?curid=225707" title="ഗുരുഗീത">
ഗുരുഗീത

സ്കന്ദ പുരാണത്തിലുള്ള ഉമാമഹേശ്വര സംവാദത്തിൽ നിന്നും ആവശ്യാനുസരണം സംസ്കരിച്ചതാണു ഗുരുഗീത. ഒരിക്കൽ നൈമിശാരണ്യത്തിൽവച്ഛ്,ഗുരു തത്ത്വമറിയാനായി ആഗ്രഹിച്ചിരുന്ന കുറേമുനിമാരൊട് സൂത മഹർഷി ഉമാ മഹേശ്വരസംവാദം വിവരിച്ചുകൊടുക്കുന്ന രീതിയിലാണു ഗുരു ഗീത സൃഷ്ടിക്കപ്പെട്ടിരിക്കുന്നത്.


</doc>
<doc id="225709" url="https://ml.wikipedia.org/wiki?curid=225709" title="കിലുങ്ങിമരം">
കിലുങ്ങിമരം

ഇന്ത്യയുടെ തെക്കും പടിഞ്ഞാറും കാണുന്ന ഒരു ചെറുവൃക്ഷമാണ് മലങ്കള്ളി അഥവാ കിലുങ്ങിമരം. . കേരളത്തിന്റെ ഇലകൊഴിയും വനങ്ങളിൽ വിരളമായി കണ്ടുവരുന്നു. 15 മീറ്റർ വരെ ഉയരം വയ്ക്കും. തിരശ്ചീനമായ വണ്ണമുള്ള ശാഖകൾ. വെള്ളക്കടമ്പുമായി നല്ല സാമ്യമുണ്ട്.

Kadwa Sirid • Kannada: gandale, bogimara, hire mara, gandele • Marathi: kadwa-sirid, kurvi, sirid • Tamil: yellamalakkai, ilaimergay, yellamalla 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="225715" url="https://ml.wikipedia.org/wiki?curid=225715" title="ദേശീയപാത 1 (ഇന്ത്യ)">
ദേശീയപാത 1 (ഇന്ത്യ)

ദേശീയ പാത 1 എന്ന ദേശീയ പാത ഇന്ത്യയുടെ തലസ്ഥാനമായ ന്യൂ ഡെൽഹിയെ പഞ്ചാബിലുള്ള, ഇന്ത്യ-പാക് അതിർത്തിയിലെ, അട്ടാരി എന്ന നഗരവുമായി ബന്ധിപ്പിക്കുന്നു. ഷേർ ഷാ സൂരിയുടെ കാലത്ത് ബംഗാളിനെ ലാഹോറുമായി ബന്ധിപ്പിച്ചിരുന്ന ഗ്രാന്റ് ട്രങ്ക് റോഡിന്റെ ഭാഗമായിരുന്നു.


 

</doc>
<doc id="225717" url="https://ml.wikipedia.org/wiki?curid=225717" title="മണൽ ഘടികാരം">
മണൽ ഘടികാരം

പണ്ടുകാലത്ത് സമയമളക്കുന്നതിന് ഉപയോഗിച്ചിരുന്ന ഉപകരണമാണ് മണൽ ഘടികാരം ഇംഗ്ലീഷിൽ ഇതിനെ hourglass, sandglass, sand timer, sand clock, egg timer എന്നെല്ലാം വിളിക്കുന്നു. ലംബമായി ഘടിപ്പിച്ച രണ്ട് ഗ്ലാസ് ബൾബുകൾ ചേർന്നതാണ് ഇതിന്റെ പ്രധാന ഘടന.ഗ്ലാസ് ബൾബുകൾക്കിടയിലെ സുഷിരത്തിലൂടെ മുകളിലെ ബൾബിൽ നിന്ന് താഴെയുള്ള ബൾബിൽ മണൽ വീണു നിറയാനെടുക്കുന്ന സമയം അവലംബിച്ചിട്ടുള്ളതാണു മണൽ ഘടികാരത്തിന്റെ ഉപയോഗരീതി.മണലിന്റെ അളവ്,ഇനം,ഗ്ലാസിന്റെ വലിപ്പം,സുഷിരത്തിന്റെ വ്യാസം എന്നീ ഘടകങ്ങൾ അളന്നുകിട്ടുന്ന സമയത്തെ സ്വാധീനിക്കുന്നു.

മണൽ ഘടികാരത്തിന്റെ ഉദ്ഭവത്തെപറ്റി അവ്യക്തതകൾ നിലനിൽക്കുന്നുണ്ട്. ക്രി.വ എട്ടാം നൂറ്റാണ്ടിൽ Luitprand എന്ന സന്യാസിയാണ് മണൽ ഘടികാരം യൂറോപ്പിൽ അവതരിപ്പിച്ച്ത് എന്ന് കരുതുന്നു. 


പുസ്തകങ്ങൾ

Periodicals


</doc>
<doc id="225720" url="https://ml.wikipedia.org/wiki?curid=225720" title="ഐഫോൺ 5">
ഐഫോൺ 5

ആപ്പിൾ പുറത്തിറക്കിയ ടച്ച് സ്ക്രീൻ അധിഷ്ഠിത സ്മാർട്ട്ഫോണാണ് ഐഫോൺ 5. സാൻ ഫ്രാൻസിസ്കോയിലെ യെർബ ബ്യുവേന സാംസ്കാരിക കേന്ദ്രത്തിൽവെച്ച് നടന്ന ആപ്പിൾ പ്രസ്‌ ഈവന്റിൽ ആപ്പിൾ മാർക്കറ്റിംഗ് വിഭാഗം സീനിയർ വൈസ് പ്രസിഡൻറ് ഫിൽ ശില്ലെർ ആണ് ഐഫോൺ ശ്രേണിയിലെ ഏറ്റവും പുതിയ ഈ സ്മാർട്ട്ഫോൺ പുറത്തിറക്കിയത്.

ഐഫോൺ 5-നു മുൻപുള്ള വേർഷനുകളെക്കാൾ വലിപ്പം കൂടിയ സ്ക്രീൻ ആണുള്ളത്, 4 ഇഞ്ച്‌ ഡിസ്പ്ലേ. അതായത് 1,136 x 640 അല്ലെങ്കിൽ ഓരോ ഇഞ്ചിലും 326 പിക്സൽ വീതം ആണ് സൈസ്. ആപ്പിൾ മുൻപേ തന്നെ വ്യക്തമാക്കിയ പോലെ റെറ്റിന ഡിസ്പ്ലേ

ഐഫോൺ 5 വേഗമേറിയ 4ജി എൽ.ടി.ഇ. നെറ്റ്‌വർക്കിനെ പിന്തുണയ്ക്കുമെന്ന് റിപ്പോർട്ട്. മാത്രമല്ല, യു.എസ്., യൂറോപ്പ്, ഏഷ്യ തുടങ്ങി ലോകത്തെവിടെയുമുള്ള നെറ്റ്‌വർക്കുകളിൽ പ്രവർത്തിക്കുന്നതാകും പുതിയ ഐഫോൺ . ഐഫോണിനില്ലെന്ന് സാംസങ് അവകാശപ്പെട്ടിരുന്ന 4ജി പിന്തുണ ഐഫോൺ 5 ൽ വരുന്നതോടെ, ആപ്പിളിന് സ്മാർട്ട്‌ഫോൺ മേഖലയിലെ പിടി ഒന്നുകൂടി മുറുക്കാനാകും.

അടുത്ത തലമുറ വയർലെസ്സ് ബ്രോഡ്ബാൻഡ് സങ്കേതമാണ് എൽ.ടി.ഇ (LTE). ഉള്ളടക്കഘടകങ്ങളും വീഡിയോ സ്ട്രീമിങും വെബ് ബ്രൌസിങ്ങുമെല്ലാം ഉന്നതവേഗത്തിൽ സാധ്യമാക്കുന്ന സാങ്കേതികവിദ്യയാണിത്.

അമേരിക്കയിൽ ടി-മൊബൈൽ, എടി ആൻഡ് ടി, വെറൈസൺ തുടങ്ങിയവയൊക്കെ യു.എസിൽ അതിവേഗ വയർലെസ്സ് ബ്രോഡ്ബാൻഡ് സേവനം നൽകുന്ന മൊബൈൽ കമ്പനികളാണ്.

ഇത്തരം മൊബൈൽ സേവനദാതാക്കൾ ഉപഭോക്താക്കളെ 4ജി നെറ്റ്‌വർക്ക് ഉപയോഗിക്കാൻ പ്രോത്സാഹിപ്പിക്കാറുണ്ട്. കാരണം, അതിവേഗ വയർലെസ്സ് കണക്ഷൻ വഴി ഡേറ്റാകൈമാറ്റം ഏറും, വരുമാനവും വർധിക്കും.

പുതിയ A6 പ്രോസ്സസർ ആണ് ഐഫോൺ 5 ൽ ഉപയോഗിച്ചിരിക്കുന്നത്. ഇത് പഴയ ഐഫോൺ 4s ൽ ഉപയോഗിച്ച A5 നേക്കാൾ രണ്ടു മടങ്ങ്‌ വേഗത കൂടിയതാണ്.

ഐഫോൺ ബാറ്ററി ലൈഫിനെ കുറിച്ച് അത്ര നല്ല വാർത്തയൊന്നും അല്ല പുറത്തു വരാറ്. എന്നാൽ പഴയ വേർഷനുകളിൽ നിന്നും വ്യത്യസ്തമായി കൂടുതൽ നല്ല ബാറ്ററി ലൈഫ് ആണ് ഐഫോൺ 5 വാഗ്ദാനം ചെയ്യുന്നത്. 3G ഉപയോഗത്തിൽ 8 മണിക്കൂർ ആണ് അവർ വാഗ്ദാനം ചെയ്യുന്ന ബാറ്ററി ലൈഫ്.

ഐഫോണിന്റെ മറ്റു വെർഷനുകളെ അപേക്ഷിച്ചു കൂടുതൽ നല്ല ക്യാമറയാണ് ഐഫോൺ 5ൽ . 8 മെഗാപിക്സൽ ക്യാമറയാണ് ഉള്ളത്. എന്നാൽ പഴയതിനെ അപേക്ഷിച്ചു 25% വലിപ്പം കുറവാണു പുതിയ ക്യാമറക്ക്.

പഴയതിനെ അപേക്ഷിച്ചു ചെറിയ ഡോക് കണക്ടർ വാഗ്ദാനം ചെയ്യുന്നു ഐഫോൺ 5. 19 പിൻ ഡോക് കണക്ടർ ആണ് പുതിയ ഫോണിൽ ഉള്ളത്.


</doc>
<doc id="225722" url="https://ml.wikipedia.org/wiki?curid=225722" title="സാംസംഗ് ഗാലക്‌സി എസ്-3">
സാംസംഗ് ഗാലക്‌സി എസ്-3

സാംസങ് ഇലക്ട്രോണിക്ക്സ് 2012 മേയ് ആദ്യവാരം പുറത്തിറക്കിയ ഒരു ഫോണാണ് സാംസംഗ് ഗാലക്‌സി എസ് III. ഐഫോൺ സ്റ്റാൻഡേർഡ് ആഗ്രഹിക്കുന്ന ആൻഡ്രോയിഡ് പ്രേമികളെ ലക്ഷ്യം വെച്ചാണ് ഗാലക്‌സി എസ്-3 പുറത്തിറക്കിയത്. ആൻഡ്രോയിഡ് 4 അഥവാ ‘ഐസ്‌ക്രീം സാൻഡ്‌വിച്ച്’ ഓപറേറ്റിംഗ് സിസ്റ്റത്തിൽ പ്രവർത്തിക്കുന്ന എസ്3 യിലെ പ്രധാന സവിശേഷതകൾ ആണ് എസ്ബീം, സ്മാർട് സ്‌റ്റേ, സ്മാർട് അലേർട്ട്, എസ് വോയ്‌സ്, ഡയറക്റ്റ് കാൾ, പോപ്പ് അപ്പ് പ്ലേ തുടങ്ങിയവ. എസ്3 യിലെ ഈ സവിശേഷതകൾ 

ആൻഡ്രോയിഡ് 4 ഓപറേറ്റിംഗ് സിസ്റ്റത്തിൽ പ്രീലോടെഡ് ആയിട്ടുള്ള ‘ബീം’ അപ്ലിക്കേഷൻ കാര്യക്ഷമത കൂട്ടി ഇറക്കിയ വേർഷനാണ് ‘എസ് – ബീം’. ഇതിന്റെ ഉപയോഗം, എസ് – ബീം സപ്പോർട്ട് ചെയ്യുന്ന രണ്ടു ഫോണുകളുടെ പിൻവശം മുഖാമുഖം പിടിച്ച് വളരെ എളുപ്പത്തിൽ സൈസ് കൂടിയ ഡാറ്റകൾ ഷെയർ ചെയ്യാനും വീഡിയോ സ്ട്രീം ചെയ്യാനും സാധിക്കും. നിയർ ഫീൽഡ് കമ്മ്യൂണിക്കേഷൻ (NFC) എന്ന പുതിയ ഒരു ടെക്‌നോളജി ആണ് ഇത് സാധ്യമാക്കുന്നത്.

ഐഫോണിലെ ‘സിരി’ അഥവാ ശബ്ദം കൊണ്ട് പ്രവർത്തിക്കുന്ന ആപ്ലിക്കേഷന് സമാനമായ എസ്3 യിലെ ആപ്ലിക്കേഷൻ ആണ് ‘എസ് വോയ്‌സ്. ഉപഭോക്താവ് നൽകുന്ന ശബ്ദ നിർദ്ദേശങ്ങൾക്കനുസരിച്ച് ഫോണിനെ പ്രവർത്തിപ്പിക്കുകയാണ് എസ് വോയ്‌സും ചെയ്യുന്നത്.

എസ്3 ഉപയോഗിക്കുന്ന ആൾ ഡിസ്‌പ്ലെ സ്‌ക്രീനിലേക്ക് നോക്കുന്ന സമയം മാത്രം സ്‌ക്രീനിന്റെ ബ്രൈറ്റ്‌നസും വ്യക്തതയും വർദ്ധിപ്പിക്കുന്ന സംവിധാനം ആണ് ‘സ്മാർട് സ്‌റ്റേ’. അതായത്, സ്‌ക്രീനിൽ നിന്നും നിങ്ങൾ കണ്ണെടുത്താൽ സ്‌ക്രീനിന്റെ ബ്രൈറ്റ്‌നെസ് കുറച്ച് ഫോൺ എനെർജി സേവിംഗ് മോഡിലേക്ക് പോവും. എസ്3 യുടെ ഫ്രൻറ് ക്യാമറ ഉപയോഗിച്ച് നിങ്ങൾ സ്‌ക്രീനിലേക്ക് നോക്കുന്നതെപ്പോൾ എന്ന് മനസ്സിലാക്കിയാണ് ഇത് പ്രവർത്തിക്കുന്നത്.

നാം ഫോൺ മേശപ്പുറത്തോ മറ്റോ വച്ച് ദൂരെ എവിടെയങ്കിലും പോയി എന്നിരിക്കട്ടെ, ആ സമയം വരുന്ന മിസ്സ് കോളുകളോ മെസ്സേജ്കളോ നാം അറിയുന്നില്ല. നാം തിരിച്ചു വന്നു ഫോണിൽ നോക്കുന്ന സമയത്ത് നമുക്കതെല്ലാം കാണാൻ സാധിക്കും. പക്ഷേ എസ്3 യിലെ സ്മാർട് അലേർട്ട് ടെക്‌നോളജി മുഖേന, നമ്മുടെ അസാന്നിദ്ധ്യത്തിൽ മിസ്സ് കോളുകളോ മെസ്സേജ്കളോ ഉണ്ടായിരുന്നു എങ്കിൽ നാം ഫോൺ വച്ച പ്രതലത്തിൽ നിന്നും ഫോൺ എടുക്കുന്ന നിമിഷം തന്നെ നമുക്ക് വൈബ്രേഷൻ അലേർട്ട് ലഭിക്കും. ഇതാണ് സ്മാർട് അലേർട്ട്

മൈക്രോസോഫ്ട് വിൻഡോസ്‌നെ പോലെയുള്ള ഒരു തരം മൾട്ടി വിൻഡോ ടെക്‌നോളജി ആണ് ഇത്. എല്ലാ അപ്ലിക്കേഷനും ഇത് സപ്പോർട്ട് ചെയ്യില്ല എങ്കിലും ചില സമയത്ത് വളരെ ഉപകരമുള്ള ഒരു ഓപ്ഷൻ ആണ് പോപ്പ് അപ്പ് പ്ലേ. നാം ഇമെയിലോ എസ് എം എസ്സോ ടൈപ്പ് ചെയ്യുന്ന അതെ സമയം തന്നെ ചെറിയ മറ്റൊരു വിൻഡോയിൽ വീഡിയോ കാണാൻ സാധിക്കും എന്നതാണ് പോപ്പ് അപ്പ് പ്ലേ കൊണ്ട് ഉദേശിക്കുന്നത്.

വളരെയധികം പ്രയോജനമുള്ള ഒരു ഓപ്ഷൻ ആണ് ഡയറക്റ്റ് കാൾ. നിങ്ങൾക്ക് ഒരാളിൽ നിന്നും ഒരു മെസ്സേജ് വന്നു എന്നിരിക്കട്ടെ, അദ്ദേഹവുമായി ഫോണിൽ സംസാരിക്കാൻ മെസ്സേജ് അയച്ച നമ്പറിലേക്ക് തന്നെ തരിച്ചു വിളിക്കാൻ വേണ്ടി മെസ്സേജ് ഓപ്പൺ ചെയ്തു വച്ച അവസ്ഥയിൽ നാം ഫോൺ എടുത്തു നമ്മുടെ ചെവിയിൽ വെയ്ക്കുകയേ വേണ്ടൂ, ഫോൺ അദ്ദേഹത്തിന്റെ നമ്പറിലേക്ക് ഡയൽ ചെയ്തിട്ടുണ്ടാവും. ഇതാണ് ഡയറക്റ്റ് കാൾ.

കാൾ ചെയ്യുമ്പോൾ കേൾക്കുന്ന ശബ്ദത്തിന്റെ ഗുണനിലവാരം വർദ്ധിപ്പിക്കാൻ വേണ്ടി ആണ് ഇത്. നമ്മുടെ ശ്രവണ ശക്തിക്കും ഇഷ്ടത്തിനും അനുസരിച്ച് വിളിക്കുന്ന ആളുടെ ശംബ്ദം ക്രമീകരിക്കാൻ കഴിയും ഇത് മുഖേന.

ഗാലക്‌സി എസ്3 ക്ക് വയർലെസ് ആയി ബാറ്ററി ചാർജ് ചെയ്യാനുള്ള കഴിവും ഉണ്ട്. ഇതിനു പവർമാറ്റ് എന്ന ഉപകരണം വേറെ വാങ്ങിക്കണം എന്ന് മാത്രം. ഇത് ഫോണിന്റെ കൂടെ വരില്ല.




</doc>
<doc id="225724" url="https://ml.wikipedia.org/wiki?curid=225724" title="തപസ്സ് കാലം">
തപസ്സ് കാലം

പാശ്ചാത്യ ക്രൈസ്തവ സഭയുടെ ആരാധനക്രമ വർഷം അനുസരിച്ച് ഈസ്റ്ററിന് ഒരുക്കമായി വരുന്ന നോയമ്പ് കാലമാണ് തപസ്സ് കാലം. ഈസ്റ്ററിന്മുൻപ് വരുന്ന ഏകദേശം ആറാഴ്ചകളാണ് തപസ്സ് കാലമായി ആചരിക്കുന്നത്. വിഭൂതി ബുധനാഴ്ച മുതൽ പെസഹാ വ്യാഴാഴ്ച വരെയോ ഈസ്റ്ററിന്റെ തലേന്ന് വൈകുന്നേരം വരെയോ ആണ് തപസ്സ് കാലം.പശ്ചാത്താപത്തിന്റെയും പാപപരിഹാരതിന്റെയും അനുതാപത്തിന്റെയും കാലമാണ് വിശ്വാസികൾക്ക് ഇത്. വിശ്വാസികൾ ഉപവാസം, ആശയടക്കം, മംസാഹരവർജ്ജനം, ആഡംബരങ്ങൾ ഒഴിവാക്കൽ എന്നിവയിലൂടെ നോയമ്പ് ആചരിക്കുന്നു. കേരളത്തിൽ ഈ നോമ്പുകാലം അൻപത് നോമ്പ്, വലിയ നോമ്പ് എന്നീ പേരുകളിലാണ് അറിയപ്പെടുന്നത്.

ലത്തീനിൽ ക്വാദ്രജെസെമ എന്ന പദമാണ് തപസ്സ് കാലത്തിന് ഉപയോഗിക്കുന്നത്. നാല്പതാമത് എന്നാണ് ഈ വാക്കിനർത്ഥം. മലയാളത്തിൽ അൻപത് നോമ്പ് എന്നാണ് അറിയപ്പെടുന്നതെങ്കിലും യാഥാർത്ഥത്തിൽ നാല്പത് ദിവസമാണ് തപസുകാലാചരണം.വിഭൂതി ബുധൻ മുതൽ ഈസ്റ്റർ വരെയുള്ള ആഴ്ചകളിൽ നിന്ന് ഞായറാഴ്ചകൾ ഒഴിവാക്കിയാണ് നാല്പത് ദിവസം കണക്കാക്കുന്നത് (എല്ലാ ഞായറാഴ്ചകളും ചെറിയ ഈസ്റ്ററായി സഭ കരുതുന്നതിനാലാണ് നോമ്പുകാലത്തിനിടയിൽ വരുന്ന ഞായറാഴ്ചകൾ ഒഴിവാക്കുന്നത്.) ബൈബിളിലെ വിവിധ സംഭവങ്ങൾ ഈ നാല്പതു ദിവസവുമായി ബന്ധപ്പെട്ടു കിടക്കുന്നു.


ഉപവാസത്തെ കുറിച്ച് യേശുവിനോട് തർക്കിക്കുന്ന അവസരത്തിൽ, വരാനിരിക്കുന്ന തന്റെ പീഡാനുഭവത്തെ സൂചിപ്പിച്ചു കൊണ്ട് യേശു പറയുന്ന മറുപടി "മണവാളൻ അവരെ (മണവറ തോഴരെ) വിട്ടു പോകുന്ന കാലം വരും. അപ്പോൾ അവർ (മണവറ തോഴർ) ഉപവസിക്കും."നോയമ്പാചരണത്തോട് ചേർത്ത് വായിക്കാവുന്ന ബൈബിൾ പശ്ചാത്തലമാണ്.

 വയലറ്റ് അല്ലെങ്കിൽ പർപ്പിൾ ആണ് തപസ്സ് കാലത്തെ ആരാധനക്രമനിറം. അൾത്താര വിരികൾ, അൾത്താരയിൽ വെക്കുന്ന വിളക്കുകളുടെ ഗ്ലാസ്, വാതിൽ വിരികൾ, സക്രാരി വിരികൾ, കാർമ്മികൻ ധരിക്കുന്ന മേൽവസ്ത്രങ്ങൾ തുടങ്ങിയവവയലറ്റ് നിറത്തിൽ ഉള്ളതായിരിക്കും. ഗ്ലോറിയ, തെദേവൂം എന്നീ പ്രാർത്ഥനകൾ (ഗീതികൾ), പ്രഘോഷണ ഗീതികളിലെ ഹാലേലൂയ എന്നിവ ഈ കാലയളവിൽ ഒഴിവാക്കിയിരിക്കുന്നു. എന്നാൽ തപസുകാലത്തിനടയിൽ വരുന്ന തിരുനാൾ ദിനങ്ങളിൽ ഗ്ലോറിയ ആലപിക്കാറുണ്ട്.

തപസ്സ് കാലത്ത് വിശ്വാസികൾ ചൊല്ലുന്ന പ്രധാന പ്രാർത്ഥനയാണ് കുരിശിന്റെ വഴി. യേശുവിന്റെ പീഡാനുഭവങ്ങളുടെ സ്മരണ ഉൾക്കൊള്ളുന്ന പ്രാർത്ഥനയാണ് ഇത്. കേരളത്തിലെ വിശ്വാസികൾ ഈ കാലയളവിൽ പുത്തൻ പാന പാരായണം ചെയ്യാറുണ്ട്. ക്രൈസ്തവ വിവാഹം ഈ കാലത്ത് അനുവദനീയമല്ല.

തപസ്സ് കാലം അവസാന വാരം വിശുദ്ധവാരമായിട്ടാണ് ആചരിക്കുന്നത്. ഓശാന ഞായർ മുതൽ ദുഃഖവെള്ളിയാഴ്ച വൈകുന്നേരം വരെ ക്രൂശിതരൂപങ്ങൾ വയലറ്റോ, പർപ്പിളോ നിറത്തിലുള്ള തുണികൊണ്ട് ആവരണം ചെയ്തിരിക്കും.

നോമ്പുകാലങ്ങളിൽ കേരളത്തിലെ തീരപ്രദേശങ്ങളിൽ ആലപിച്ചു വരുന്ന ക്രിസ്തീയ പ്രാർത്ഥനാഗീതമാണ് ദേവാസ്ത് വിളി. യേശുക്രിസ്തുവിന്റെ പീഡാനുഭവങ്ങളേയും മനുഷ്യരുടെ ജീവിതമനുസരിച്ച് അവർക്ക് ലഭിക്കുന്ന സ്വർഗ്ഗ നരകങ്ങളേയും കുറിച്ച് ഇതിൽ പ്രതിപാദിക്കുന്നു. ഏകദേശം പതിനാറാം നൂറ്റാണ്ടിൽ ആരംഭിച്ച ക്രിസ്തീയ അനുഷ്ഠാന കലയാണിത്. വിഭൂതി ബുധനാഴ്ച മുതൽ ദുഃഖവെള്ളിയാഴ്ച വരെയാണ് ദേവാസ്ത് വിളിക്കുന്ന കാലഘട്ടം. 




</doc>
<doc id="225815" url="https://ml.wikipedia.org/wiki?curid=225815" title="ഒബ്ജക്റ്റ് ഓറിയന്റഡ് പ്രോഗ്രാമിങ് ഭാഷ">
ഒബ്ജക്റ്റ് ഓറിയന്റഡ് പ്രോഗ്രാമിങ് ഭാഷ

ആശയങ്ങൾ വസ്തുക്കളായി പ്രതിനിധാനം ചെയ്യപ്പെടുന്ന കമ്പ്യൂട്ടർ പ്രോഗ്രാമിങ് ഭാഷകളാണ് ഒബ്ജക്റ്റ് ഓറിയന്റഡ് പ്രോഗ്രാമിങ് ഭാഷകൾ.ഒബ്ജക്റ്റ് ഓറിയന്റഡ് പ്രോഗ്രാമിങ്ങിലെ വസ്തുക്കൾ ഡാറ്റാഫീൽഡു(data field)കളും അവയുമായി ബന്ധപ്പെട്ട, മെത്തേഡുകൾ എന്ന് അറിയപ്പെടുന്ന പ്രക്രിയകളും ഉൾപ്പെടുന്നതാണ്. ഒബ്ജക്റ്റ് ഓറിയന്റഡ് പ്രോഗ്രാമിങ്ങിന്റെ കരട് ആശയങ്ങൾ ആദ്യമായി രൂപം കൊണ്ടത് 1960 കളിൽ എം ഐ റ്റി(Massachsets Institute Of Technology) കൃത്രിമ ബുദ്ധി (Artificial Intelligence) ലാബിൽ നിന്നാണ്. ലിസ്പ് (LISP) ഭാഷയിലാണ് ഇതിന്റെ ചില സങ്കേതങ്ങൾ ആദ്യമായി പ്രാവർത്തികമാക്കിയതെങ്കിലും ആദ്യത്തെ സമ്പൂർണ്ണ ഒബ്ജക്റ്റ് ഓറിയന്റഡ് പ്രോഗ്രാമിങ് ഭാഷ എന്ന് അറിയപ്പെടുന്നത് സ്മാൾ ടാക് (Smalltalk) ആണ്. ജാവ,പിഎച്ച്പി, സി ഷാർപ്പ്(C#), സി++, ഡെൽഫി (Delphi/Object Pascal) എന്നിവയാണ് ഇപ്പോൾ കൂടുതൽ പ്രചാരത്തിലുള്ള ഒബ്ജക്റ്റ് ഓറിയന്റഡ് പ്രോഗ്രാമിങ് ഭാഷകൾ.


</doc>
<doc id="225819" url="https://ml.wikipedia.org/wiki?curid=225819" title="സമമിതി">
സമമിതി

സമമിതി (Symmetry) എന്ന വാക്കിന് പൊതുവിൽ രണ്ട് പ്രാഥമികാർത്ഥങ്ങളാണുള്ളത്. സൗന്ദര്യപരമായി ഇമ്പമുള്ളതും തുലനമുള്ളതുമായ ഘടനയെ വിവക്ഷിക്കാനും ഭൗതികശാസ്ത്രത്തിലും ജ്യാമിതിയിലും മറ്റും ഘടനാതുല്യത എന്ന സാങ്കേതികാർത്ഥത്തിലുമാണ് പൊതുവിൽ ഈ വാക്കുപയോഗിക്കുന്നത്. 

വാസ്തുവിദ്യയുടെ വികാസം മുതൽക്കെ കെട്ടിടങ്ങളിൽ സമമിതി കൊണ്ടുവരാൻ ശില്പികൾ ശ്രമിച്ചിരുന്നു. കെട്ടിടത്തിന്റെ സൗന്ദര്യംമാത്രമല്ല ദൃഡതയും സമമിതിയിലൂടെ വർദ്ധിക്കപ്പെടുന്നു. പുരാതന നിർമിതികളിലും നവീനനിർമിതികലീലുമെല്ലാം സമമിതി ദർശിക്കാം. ഈജിപ്റ്റിലെ പിരമിഡുകൾ, ഗ്രീസിലെ പാർത്ഥനെൺ ക്ഷേത്രം, അംഗോർവാറ്റ് തുടങ്ങിയവ സമമിതിയോടുകൂടിയ നിർമിതികളാണ്. താജ്മഹലും സമമിതിയുള്ള നിർമിതിക്കുദാഹരണമാണ്.

കെട്ടിടങ്ങളുടെ പുറംകാഴ്ചയിൽമാത്രമല്ല സമമിതി വരുന്നത്. അവയുടെ രൂപരേഖയിലും, ഓരോ ഘടകങ്ങളില്പോലും സമമിതി ഉണ്ടായെന്നുവരാം.

poda===patti



</doc>
<doc id="225824" url="https://ml.wikipedia.org/wiki?curid=225824" title="വണ്ടൂർ ശിവ ക്ഷേത്രം">
വണ്ടൂർ ശിവ ക്ഷേത്രം

വണ്ടൂർ നിലമ്പൂർ റോഡിൽ അമ്പലപ്പടി എന്ന സ്ഥലത്ത് നിലകൊള്ളുന്ന വളരെ പുരാതനവും ചരിത്രപ്രാധാന്യമുള്ളതുമായ ഒരു ശിവക്ഷേത്രമാണ് വണ്ടൂർ ശിവ ക്ഷേത്രം. 


</doc>
<doc id="225826" url="https://ml.wikipedia.org/wiki?curid=225826" title="പ്രത്യേക വിവാഹ നിയമം, 1954">
പ്രത്യേക വിവാഹ നിയമം, 1954

തന്താങ്ങളുടെ മത-വിശ്വാസ പ്രമാണങ്ങളേതാണെങ്കിൽപ്പോലും ഇന്ത്യയിലെ പ്രായപൂർത്തിയായ എല്ലാ പൗരന്മാർക്കും പ്രവാസികളായ ഇന്ത്യക്കാർക്കും മതമോ ഗോത്രമോ ആചാരങ്ങളോ ഒരു പ്രശ്നം ആകാതെ മതേതരമായി പരസ്പരം വിവാഹിതരാകുന്നതിനുള്ള പ്രത്യേക വിവാഹ നടപടികൾ വ്യവസ്ഥ ചെയ്യുന്നതാണ് പ്രത്യേക വിവാഹ നിയമം അഥവാ സ്പെഷ്യൽ മാര്യേജ് ആക്ട് 1954 (Special Marriage Act 1954) എന്ന നിയമം. രജിസ്ട്രാർ ഓഫീസുകളിൽ വച്ച് ഇത്തരം വിവാഹങ്ങൾ ധാരാളം നടക്കാറുണ്ട്. ഇവയ്ക്ക് പൊതുവേ സാമ്പത്തിക ചെലവും കുറവായിരിക്കും.
പത്തൊൻപതാം നൂറ്റാണ്ടിന്റെ അവസാനം നിർദ്ദേശിക്കപ്പെട്ട ഒരു നിയമനിർമ്മാണത്തിന്റെ ചുവടുപിടിച്ചാണ് ഈ നിയമം ഇന്ത്യാഗവൺമെന്റ് നടപ്പാക്കിയത്. 1872 ൽ ബ്രിട്ടീഷ് നിയമപണ്ഡിതനായിരുന്ന ഹെൻറി സമ്‌നർ മൈൻ നിർദ്ദേശിച്ചതു പ്രകാരം നടപ്പാക്കിയ 1872 ലെ ആക്ട് III ആണ് ഈ നിയമത്തിന്റെ മുൻഗാമി. 1872 ലെ ആക്ട് പ്രകാരമുള്ള വിവാഹങ്ങൾ സിവിൽ വിവാഹങ്ങളായി കണക്കാക്കുയും അപ്രകാരം വിവാഹിതരാകുന്നവർ അവരവരുടെ സ്വന്തം മതം ഉപേക്ഷിക്കുന്നതായി പ്രഖ്യാപിക്കുകയും ചെയ്യണമായിരുന്നു. ഇത് ഒട്ടനവധി എതിർപ്പുകളും വിമർശനങ്ങളും ക്ഷണിച്ചുവരുത്തി. അതിലെ അപാകതകൾ പരിഹരിച്ചുകൊണ്ടാണ് പ്രത്യേക വിവാഹ നിയമം 1954 നിലവിൽവരുന്നത്. 

ഒരു വ്യക്തിയുടെ ജനനം മുതൽ മരണംവരെയുള്ള ജീവിതത്തെ നിയന്ത്രിക്കുന്ന മതപരമായ നിയമങ്ങളെയാണ് വ്യക്തിനിയമം എന്ന് വിളിക്കുന്നത്. സാധാരണയായി വിവാഹമെന്ന ഇതിലെ പ്രധാന ഭാഗം അതത് മതവിഭാഗങ്ങളുടെ നിയമങ്ങൾക്കനുസരിച്ച് - ഹിന്ദു, ക്രിസ്ത്യൻ, ശരീഅത്ത് നിയമങ്ങൾക്കനുസരിച്ച് - നടത്തുകയായിരുന്നു അക്കാലയളവുവരെയുള്ള പതിവ്. മിശ്രവിവാഹങ്ങൾക്ക് ഇത് തടസ്സം സൃഷ്ടിച്ചിരുന്നു. പ്രത്യേക വിവാഹനിയമം നടപ്പാക്കിയതിലൂടെ മതപരമായ വിവാഹങ്ങളുടെ സ്ഥാനത്ത് സിവിൽ വിവാഹങ്ങൾ സാദ്ധ്യമായി. എന്നാൽ ഈ വിവാഹങ്ങളിലെ ബന്ധങ്ങളിലുണ്ടാകുന്ന കുട്ടികളുടെ സ്വത്തവകാശ പിൻതുടർച്ച ഒരു പ്രശ്നമായി വന്നപ്പോൾ അതിന് പരിഹാരം കാണുവാൻ ഇന്ത്യൻ പിന്തുടർച്ചാവകാശ നിയമം 1925 എന്ന നിയമവും സർക്കാർ നടപ്പാക്കുകയുണ്ടായി. ഇന്ത്യയിൽ ഇന്ന് പൊതു സിവിൽ കോഡ് നിലവിലില്ലെങ്കിലും മതേതര ജീവിതം നയിക്കുവാനാഗ്രഹിക്കുന്നവർക്ക്, ഈ രണ്ടു നിയമങ്ങളും കൂടി പിന്തുടർന്ന് അത്തരമൊരു ജീവിതത്തിന് സാദ്ധ്യത സൃഷ്ടിക്കപ്പെട്ടിരിക്കുന്നു. 

1954 ഒക്ടോബർ 9 ന് അംഗീകരിച്ച ഈ നിയമം 1954 ഡിസംബർ 17 ന് നിലവിൽ വന്നു. ഈ നിയമത്തിലൂടെ പ്രധാനമായും താഴെ പറയുന്ന കാര്യങ്ങൾ ലക്ഷ്യമിടുന്നു.

പ്രത്യേക വിവാഹനിയമത്തിന്റെ വകുപ്പ് -4 പ്രകാരം, ഇത്തരം വിവാഹകർമ്മം നടത്തിക്കൊടുക്കുന്നതിന് താഴെപറയുന്ന വ്യവസ്ഥകൾ പാലിച്ചിരിക്കേണ്ടതുണ്ട്. 


</doc>
<doc id="225830" url="https://ml.wikipedia.org/wiki?curid=225830" title="കൊടുവേലി (വിവക്ഷകൾ)">
കൊടുവേലി (വിവക്ഷകൾ)



</doc>
<doc id="225850" url="https://ml.wikipedia.org/wiki?curid=225850" title="പുളിച്ചക്ക">
പുളിച്ചക്ക

നൂലമ്പഴം, ആത്ത, ആത്തപ്പാല, മണ്ണൻചക്ക, കപ്പളം എന്നെല്ലാം അറിയപ്പെടുന്ന പുളിച്ചക്ക 30 മീറ്റർ ഉയരം വയ്ക്കുന്ന ഒരു വലിയ മരമാണ്. . ദക്ഷിണേന്ത്യ, ശ്രീലങ്ക, ആസാം എന്നിവിടങ്ങളിൽ 1200 മീറ്റർ വരെ ഉയരമുള്ള പ്രദേശങ്ങളിലാണ് ഇവ വളരുന്നത്. കാണുന്നു. കടുപ്പമുണ്ടെങ്കിലും ഈടും ബലവും കുറഞ്ഞ തടിയാണ്. കായ തിന്നാൻ കൊള്ളുമെങ്കിലും പല്ലിൽ പറ്റിപ്പിടിക്കുന്ന ഒരു കറയുണ്ട്.



</doc>
<doc id="225858" url="https://ml.wikipedia.org/wiki?curid=225858" title="എല്ലൻ ടെറി">
എല്ലൻ ടെറി

ഡെയിം എല്ലൻ ടെറി ഇംഗ്ലീഷ് നാടക നടിയായിരുന്നു. കോവൻട്രിയിലെ ഒരു നാടകകുടുംബത്തിൽ 1847 ഫെബ്രുവരി 27-നു ജനിച്ചു.
1856-ൽ ചാൾസ് കീൻ കമ്പനിയിൽ ബാലതാരമായി അഭിനയരംഗത്തേക്കു കടന്നു. 1862-ലാണ് ബ്രിസ്റ്റോളിൽ വച്ച് ആദ്യമായി മുതിർന്ന വേഷം അവതരിപ്പിച്ചത്. പിന്നീട് 1868 വരെ നാടകരംഗത്ത് തിളങ്ങിനിന്നു. 68-ൽ നാടകവേദിയോടു താത്ക്കാലികമായി വിടപറഞ്ഞു.1874-ൽ ഇവർ നാടകരംഗത്തേക്കു മടങ്ങിവന്നു. 
75-ൽ ഷെയ്ക്സ്പിയറുടെ മർച്ചന്റ് ഒഫ് വെനീസിലെ പോർഷ്യയെ അവതരിപ്പിച്ചുകൊണ്ട് ഇവർ പ്രശസ്തിയുടെ പുതിയ വഴിത്താര തുറന്നു. അങ്ങനെ 1878-ൽ ടെറി, ഹെന്റി ഇർവിംഗിന്റെ സംഘത്തിലെ മുഖ്യനടിയായി. 1902 വരെ ആ സ്ഥാനം നിലനിർത്തുകയും ചെയ്തു. അവിടെ ഷേക്സ്പിയർ നാടകങ്ങൾക്കു പുറമേ, ശുഭാന്തനാടകങ്ങളിലും കാല്പനിക നാടകങ്ങളിലും ഇവർ അഭിനയിച്ചു. സ്റ്റേജ് വിട്ടതിനു ശേഷവും ഇബ്സന്റെ "ദ് വൈക്കിംഗ്സ് അറ്റ് കഹെൽഗെലാൻഡിൽ" അഭിനയിക്കുകയുണ്ടായി. പിൽക്കാലത്തഭിനയിച്ച മറ്റൊരു ശ്രദ്ധേയമായ നാടകമാണ് ബർണാഡ്ഷായുടെ "ക്യാപ്ടൻസ് ബ്രാസ്ബൗണ്ട്സ് കൺവേർഷൻ". ഇതിലെ കഥാപാത്രം ഷാ ഇവർക്കുവേണ്ടി പ്രത്യേകമായി സൃഷ്ടിച്ചതാണെന്ന് പറയപ്പെടുന്നു.
1907-നു ശേഷം അഭിനയം ഏതാണ്ട് നിറുത്തിയെങ്കിലും അഭിനയക്കളരികളിലും മറ്റും പങ്കെടുത്തുകൊണ്ട് ഇവർ തന്റെ നാടകരംഗത്തെ സാന്നിധ്യം നിലനിർത്തിപ്പോന്നു. 1925-ലായിരുന്നു അവസാനത്തെ അഭിനയം. ബ്രിട്ടീഷ് എംപയറിന്റെ ഡെയിം ഗ്രാൻഡ് ക്രോസ്സ് പദവി കരസ്ഥമാക്കിയ പ്രഥമ അഭിനേത്രി ഇവരാണ്. കെന്റിലെ, ടെന്റഡെനിൽ 1928 ജൂലൈ 21-ന് ഇവർ അന്തരിച്ചു.



</doc>
<doc id="225863" url="https://ml.wikipedia.org/wiki?curid=225863" title="കോശവിഭജനം">
കോശവിഭജനം

ജീവകോശങ്ങളുടെ ഒരു പ്രധാന സവിശേഷതയാണ് കോശവിഭജനം. പൂർണവളർച്ചയെത്തിയ കോശം സ്വയം വിഭജിച്ച് പുതിയ രണ്ടു കോശങ്ങൾ ആയിത്തീരുന്ന പ്രക്രിയയാണ് കോശവിഭജനം. മൈറ്റോസിസ് (mitosis), മിയോസിസ് (meiosis) എന്നിങ്ങനെ രണ്ടുതരത്തിലുള്ള കോശവിഭജന രീതികൾ ഉണ്ട്.

ഏകകോശജീവികളിൽ പ്രത്യുത്പാദനം നടക്കുന്ന രീതിയാണ് മൈറ്റോസിസ്. ഓരോ കോശവും വിഭജിച്ച് മാതൃകോശത്തിന്റെ തനിപ്പകർപ്പായ രണ്ടു കോശങ്ങൾ ആയി മാറുന്ന പ്രക്രിയ. കോശമർമ്മവും (ന്യൂക്ലിയസ്) സൈറ്റോപ്ലാസവും മൈറ്റോസിസിൽ വിഭജിക്കപ്പെടുന്നു. 

ജീവികളുടെ ലൈംഗികപ്രത്യുൽപ്പാദനത്തിൽ കോശവിഭജനം നടക്കുന്ന രീതി. പെൺ- ആൺ കോശങ്ങളിലെ ന്യൂക്ലിയസുകൾ സംയോജിച്ചാണ് ഇവിടെ പുതിയ ജീവി ഉണ്ടാകുന്നത്. ഡിപ്ലോയിഡ് കോശങ്ങളിൽ നിന്ന് ബീജകോശങ്ങൾ ഉണ്ടാകുമ്പോൾ ക്രോമസോമുകളുടെ എണ്ണം പകുതിയായി കുറയും. പെൺ-ആൺ കോശങ്ങൾ കൂ‌ടിച്ചേരുമ്പോൾ ഇരുകോശങ്ങളിലും ഉള്ള പകുതിവീതം ക്രോമസോമുകൾ കൂടിച്ചേർന്ന് പൂർണ എണ്ണം ക്രോമസോം ആകുന്നു.


</doc>
<doc id="225864" url="https://ml.wikipedia.org/wiki?curid=225864" title="സൂര്യദാഹം">
സൂര്യദാഹം

ദീപ ഫിലിംസിന്റെ ബാനറിൽ മോഹൻ സംവിധാനം ചെയ്ത് 1980ൽ പ്രദർശനത്തിനെത്തിയ മലയാളചലച്ചിത്രമാണ് സൂര്യദാഹം..പെരുമ്പടവം ശ്രീധരന്റെ അതേപേരിലുള്ള നോവലിന്റെ ചലച്ചിത്രാവിഷ്കാരമായിരുന്നു സൂര്യദാഹം. ശോഭ, സുകുമാരൻ, പ്രിയംവദന, വിധുബാല എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്. അക്കൊല്ലത്തെ മികച്ച കഥയ്ക്കുള്ള കേരളസംസ്ഥാന ചലച്ചിത്രപുരസ്കാരം ഈ ചിത്രത്തിലൂടെ പെരുമ്പടവം ശ്രീധരനു ലഭിച്ചു. ഈ ചിത്രത്തിലെ അഭിനയത്തിന് പ്രിയംവദന അക്കൊല്ലത്തെ മികച്ച സഹനടിക്കുള്ള സംസ്ഥാന പുരസ്കാരവും നേടി.

പെരുമ്പടവം ശ്രീധരൻ രചിച്ച സൂര്യദാഹം എന്ന നോവലിനെ ആസ്പദമാക്കിയാണ് ഈ ചലച്ചിത്രം നിർമ്മിക്കപ്പെട്ടത്. സാമ്പത്തികമായി തകർന്ന, ഇടുങ്ങിയ ഒരു നായർ കുടുംബത്തിന്റെ കഥയാണ് ‘സൂര്യദാഹം.’ സഹോദരിമാരായ മൂന്നു പെൺകുട്ടികളാണ് കേന്ദ്രകഥാപാത്രങ്ങൾ. ദാരിദ്ര്യം നിസ്സഹായരരാക്കിയിരുന്നുവെങ്കിലും പരസ്പരം അസൂയാലുക്കളായിരുന്നു അവർ. ഒടുക്കം അനുജത്തി ചേട്ടത്തിക്ക് വിഷം കൊടുക്കുന്നതുവരെയെത്തുന്നു അവർക്കിടയിലെ അസൂയ.

ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ച അഭിനേതാക്കൾ താഴെ പറയുന്നവരാണ്.

ഈ ചിത്രത്തിന്റെ അണിയറ പ്രവർത്തകരുടെ പട്ടിക.


</doc>
<doc id="225865" url="https://ml.wikipedia.org/wiki?curid=225865" title="ഗബ്രിയേൽ ടെറാ">
ഗബ്രിയേൽ ടെറാ

ഗബ്രിയേൽ ടെറാ ഉറുഗ്വേയുടെ മുൻ പ്രസിഡന്റായിരുന്നു (1931-38). 1873 ഓഗസ്റ്റ് 1-ന് മൊണ്ടെവിഡിയോയിൽ ജനിച്ചു.

മൊണ്ടെവിഡിയോ സർവ്വകലാശാലയിൽനിന്ന് 1895-ൽ നിയമബിരുദം സമ്പാദിച്ചു. പിന്നീട് ഇദ്ദേഹം ഈ സർവകലാശാലയിൽതന്നെ നിയമാധ്യാപകനായി ജോലി നോക്കി. ഉറുഗ്വേയിലെ ഭരണകക്ഷിയായ കൊളറാഡോ പാർട്ടിയിൽ ഇദ്ദേഹം അംഗമായിരുന്നു. നാഷണൽ കോൺഗ്രസിൽ (നിയമസഭ) ഇദ്ദേഹം നിരവധി വർഷം അംഗമായിരുന്നിട്ടുണ്ട്.
1931-ൽ ഇദ്ദേഹം ഉറുഗ്വേയുടെ പ്രസിഡന്റായി. അക്കാലത്തുണ്ടായ ഗുരുതരമായ സാമ്പത്തിക ഞെരുക്കത്തെത്തുടർന്ന് ഇദ്ദേഹം 1933 മാർച്ച് 31-ന് നാഷണൽ കോൺഗ്രസിനെയും ദേശീയ ഭരണസമിതിയെയും (എക്സിക്യൂട്ടീവിനെ നിയന്ത്രിക്കാൻ 1919-ലെ ഭരണഘടനയനുസരിച്ച് രൂപവത്ക്കരിച്ചിരുന്ന സമിതി) പിരിച്ചുവിട്ട് സ്വന്തം നിലയിൽ ഭരണം നിയന്ത്രിച്ചുതുടങ്ങി. ഉറുഗ്വേയ്ക്കുണ്ടായിരുന്ന ജനാധിപത്യസ്ഥിരതയ്ക്ക് ഇതോടെ ഭംഗമുണ്ടായി. 
1919-ലെ ഭരണഘടന റദ്ദുചെയ്തുകൊണ്ട് പുതിയ ഒരു ഭരണഘടനാസമിതിയെ നിയോഗിക്കുകയും 1934-ൽ പുതിയ ഭരണഘടനയുണ്ടാക്കുകയും ചെയ്തു. ഇതനുസരിച്ച് എക്സിക്യൂട്ടീവ് അധികാരം പ്രസിഡന്റിൽ നിക്ഷിപ്തമായിരുന്നു. പ്രസിഡന്റിനെ സഹായിക്കാൻ ഒരു മന്ത്രിസഭയ്ക്കും രുപം നൽകി. 1934-ൽ രണ്ടാമതു തവണയും ഇദ്ദേഹം പ്രസിഡന്റായി തെരഞ്ഞെടുക്കപ്പെട്ടു. 1935-ലെ ഒരു അട്ടിമറി ശ്രമം ഇദ്ദേഹം പരാജയപ്പെടുത്തി. മുൻ പ്രസിഡന്റായിരുന്ന ബാറ്റ്ലി വൈ ഒർദോനെസ് തുടങ്ങിവച്ച ജനക്ഷേമകരമായ സാമൂഹ്യവൽക്കരണ പരിപാടികൾ ഇദ്ദേഹവും തുടർന്നു. 1938 വരെ ഇദ്ദേഹം പ്രസിഡന്റായിരുന്നു. 1942 സെപ്റ്റംബർ 15-ന് മൊണ്ടെവിഡിയോയിൽ അന്തരിച്ചു.



</doc>
<doc id="225874" url="https://ml.wikipedia.org/wiki?curid=225874" title="പഴമൂൺപാല">
പഴമൂൺപാല

ദക്ഷിണേഷ്യൻ വംശജനായ ഒരു മരമാണ് പഴമൂൺപാല. . മഴകുറവുള്ള പ്രദേശത്തെ ശുഷ്കനിത്യഹരിതവനങ്ങളിൽ വളരുന്നു. കാനപ്പാലയേക്കാൾ ചെറിയ മരമാണ്. പതുക്കയേ വളരുകയുള്ളൂ. കടുപ്പവും ഭാരവുമുള്ള തടിയാണ്. സപ്പോട്ട തൈകൾ ബഡ്ഡ് ചെയ്യാൻ ഇതിന്റെ തൈ ഉപയോഗിക്കാറുണ്ട്. ബംഗ്ലാദേശിലും ഇന്ത്യയിലും പ്രാദേശികമായി ഖിർനി വൃക്ഷം എന്നറിയപ്പെടുന്നു. തമിഴ്ഭാഷയിൽ ഇതിനെ ഉലക്കപ്പാലൈ അഥവാ കാണുപ്പാലൈ എന്നും വിളിക്കുന്നു.

Ceylon Iron Wood, milk tree, wedge-leaved ape flower • Hindi: दृढ़ drirh, खिरनी khirni, क्षीरी kshiri, रायन rayan • Marathi: करणी karani, खिरणी khirni, राजण rajana, रांजण ranjana, रायण rayan, रायणी rayani • Tamil: உலக்கைப்பாலை ulakkai-p-palai • Malayalam: കൃണി krini, പഴമുന്പാല pazhamunpaala • Telugu: అంకాలు ankalu, నందివృక్షము nandivriqshamu, పాలచెట్టు palachettu • Kannada: bakula • Bengali: krikhiyur • Konkani: कर्णी karni, रांजण ranjana • Gujarati: ખિર્ની khirni, રાયન rayan • Sanskrit: क्षीरिणी kshirini, निम्बबिज nimbabija, राजादन rajadana 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="225876" url="https://ml.wikipedia.org/wiki?curid=225876" title="കനകക്കുന്ന് കൊട്ടാരം">
കനകക്കുന്ന് കൊട്ടാരം

കനകക്കുന്ന് കൊട്ടാരം തിരുവനന്തപുരത്ത്‌ നേപ്പിയർ മ്യൂസിയത്തിനരുകിലാണ്‌ സ്ഥിതി ചെയ്യുന്നത്. 
ഇന്ന് ഈ കൊട്ടാരം വിവിധ കലാ സാംസ്‌കാരിക സംഗമങ്ങളുടെ വേദിയാണ്. വിനോദ സഞ്ചാര വകുപ്പ് എല്ലാ വർഷവും (ഒക്ടോബർ - മാർച്ച്) ഓൾ ഇന്ത്യാ ഡാൻസ് ഫെസ്റ്റിവൽ നടത്തുന്നത് ഇവിടെയാണ്. ഈ നൃത്തോത്സവം നടക്കുമ്പോൾ എല്ലാ ദിവസവും ക്ലാസിക്കൽ ഇന്ത്യൻ ഡാൻസ് പരിപാടികൾ അരങ്ങേറാറുണ്ട്.എല്ലാ വർഷവും വിദേശ രാഷ്ട്രങ്ങളിൽ നിന്നും ധാരാളം വിനോദ സഞ്ചാരികൾ കനകക്കുന്ന് കൊട്ടാരം സന്ദർശിക്കാനെത്തുക പതിവാണ്.

ശ്രീമൂലം തിരുനാൾ നിർമ്മിച്ചതെന്ന് കരുതപ്പെടുന്ന ഈ കൊട്ടാരം ഇപ്പോൾ വിനോദസഞ്ചാര വകുപ്പിന്റെ കീഴിലാണ് സംരക്ഷിക്കപ്പെടുന്നത്. ഇന്ത്യൻ നേഷണൽ ട്രസ്റ്റ് ഫോർ ആർട്ട് ആന്റ് കൾച്ചറൽ ഹെരിറ്റേജ് (INTACH) ഈ കൊട്ടാരത്തെ ഒരു ഹെരിറ്റേജ് മോണ്യുമെന്റ് ആയി പ്രഖ്യാപിച്ചിട്ടുണ്ട്.

തിരുവനന്തപുരം നഗരത്തിന്റെ ഹൃദയഭാഗത്തുള്ള നേപ്പിയർ മ്യൂസിയത്തിൽ നിന്നും ഏകദേശം 800 മീറ്റർ വടക്കു കിഴക്കു ഭാഗത്തായാണ് കനകക്കുന്ന് കൊട്ടാരം സ്ഥിതി ചെയ്യുന്നത്. കോളനി വാഴ്ചക്കാലത്ത് നിർമ്മിക്കപ്പെട്ട ചരിത്രപ്രാധാന്യമുള്ള നിർമ്മിതികളിൽ അവശേഷിക്കുന്ന കണ്ണികളിലൊന്നാണ് ഈ കൊട്ടാരം. തിരുവിതാംകൂർ മഹാരാജാവ് ശ്രീമൂലം തിരുനാളിന്റെ (1885 - 1924) ഭരണകാലത്ത് നിർമ്മിക്കപ്പെട്ട ഈ കൊട്ടാരം പിന്നീട് പുതുക്കിപ്പണിയുകയും, കൊട്ടാരം അങ്കണത്തിൽ ടെന്നിസ് കോർട്ട് നിർമ്മിക്കുകയും ചെയ്തു.

ഇപ്പോൾ കേരള സർക്കാരിന്റെ നിയന്ത്രണത്തിലുള്ള കനകക്കുന്ന് കൊട്ടാരത്തിന്റെ വളപ്പിലാണ് നിശാഗന്ധി ഓപ്പൺ എയർ ഓഡിറ്റോറിയവും, സൂര്യകാന്തി ഓഡിറ്റോറിയവും ഉള്ളത്. തിരുവനന്തപുരം നഗരത്തിലെ കലാ സാംസ്‌കാരിക പരിപാടികൾക്ക് പലപ്പോഴും വേദിയൊരുക്കുന്നത് ഈ ഓഡിറ്റോറിയങ്ങളാണ്. വർഷം തോറും ടൂറിസം വകുപ്പിന്റെ ആഭിമുഖ്യത്തിൽ നിശാഗന്ധി ഫെസ്റ്റിവൽ എന്നു കൂടി അറിയപ്പെടുന്ന പ്രശസ്തമായ ഓൾ ഇന്ത്യാ ഡാൻസ് ഫെസ്റ്റിവൽ അരങ്ങേറുന്നതും ഇവിടെത്തന്നെ.2012-ലെ നിശാഗന്ധി ഫെസ്റ്റിവൽ ജനുവരി 20 മുതൽ 26 വരെയുള്ള തിയതികളിൽ നടന്നു.


</doc>
<doc id="225880" url="https://ml.wikipedia.org/wiki?curid=225880" title="റോബിൻ സിങ്">
റോബിൻ സിങ്

രബീന്ദ്ര രാമനാരായൺ "റോബിൻ" സിങ് ( (ജനനം: 1963 സെപ്റ്റംബർ 14, ട്രിനിഡാഡ്) ഒരു മുൻ ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഓൾറൗണ്ടർ എന്ന നിലയിലാണ് അദ്ദേഹം ടീമിൽ ഇടം നേടിയിരുന്നത്. ഇന്ത്യൻ ഏകദിന ക്രിക്കറ്റിന് വളരെയധികം സംഭാവനകൾ അദ്ദേഹം നൽകിയിട്ടുണ്ട്. വിരമിക്കലിന് ശേഷം കുറച്ചുകാലം ഇന്ത്യൻ ക്രിക്കറ്റ് ടീമിന്റെ ഫീൽഡിങ് കോച്ചായി അദ്ദേഹം പ്രവർത്തിച്ചിട്ടുണ്ട്. ഇപ്പോൾ മുംബൈ ഇന്ത്യൻസ് ടീമിന്റെ പരിശീലകനായാണ് അദ്ദേഹം പ്രവർത്തിക്കുന്നത്.

മികച്ച ഒരു ഇടംകൈയ്യൻ മധ്യനിര ബാറ്റ്സ്മാനും, വലംകൈയ്യൻ മീഡിയം ഫാസ്റ്റ് ബൗളറുമായിരുന്നു അദ്ദേഹം. അക്കാലത്തെ മികച്ച ഒരു ഫീൽഡറായും അദ്ദേഹം കണക്കാക്കപ്പെടുന്നു. വിക്കറ്റുകൾക്കിടയിലെ മികച്ച ഓട്ടവും അദ്ദേഹത്തിന് വളരെയധികം ശ്രദ്ധേയത നേടിക്കൊടുത്തു.
ആഭ്യന്തര ക്രിക്കറ്റിൽ തമിഴ്നാട് ക്രിക്കറ്റ് ടീമിനെയാണ് അദ്ദേഹം പ്രതിനിധീകരിച്ചിരുന്നത്. 1981-82 സീസണിലാണ് അദ്ദേഹം ആഭ്യന്തര ക്രിക്കറ്റ് അരങ്ങേറ്റം കുറിച്ചത്. ആഭ്യന്തര ക്രിക്കറ്റിൽ മികച്ച പ്രകടനം കാഴ്ചവെച്ച അദ്ദേഹം 6000ലേറെ റൺസും 172 വിക്കറ്റുകളും നേടിയിട്ടുണ്ട്.
1989 മാർച്ച് 11ന് വെസ്റ്റ് ഇൻഡീസിനെതിരായ മത്സരത്തിലാണ് അദ്ദേഹം രാജ്യാന്തര ഏകദിന ക്രിക്കറ്റ് അരങ്ങേറ്റം കുറിച്ചത്. എന്നാൽ ആ പരമ്പരക്കുശേഷം ടീമിൽ സ്ഥാനം നഷ്ടപ്പെട്ട അദ്ദേഹം 7 വർഷങ്ങൾക്കുശേഷമാണ് ടീമിൽ സ്ഥിരമായ സ്ഥാനം നേടിയത്. 136 ഏകദിന മത്സരങ്ങളിൽ നിന്ന് 26 റൺസ് ശരാശരിയോടെ 2336 റൺസ് അദ്ദേഹം നേടിയിട്ടുണ്ട്. 69 വിക്കറ്റുകളും അദ്ദേഹം സ്വന്തം പേരിൽ കുറിച്ചിട്ടിണ്ട്. എന്നാൽ ടെസ്റ്റ് ക്രിക്കറ്റിൽ അദ്ദേഹത്തിന് ശോഭിക്കാൻ കഴിഞ്ഞില്ല ഒരേയൊരു ടെസ്റ്റ് മത്സരത്തിൽ മാത്രമാണ് അദ്ദേഹത്തിന് കളിക്കാനായത്. 2001 ഏപ്രിലിൽ രാജ്യാന്തര ക്രിക്കറ്റിൽനിന്ന് അദ്ദേഹം വിരമിച്ചു.



</doc>
<doc id="225881" url="https://ml.wikipedia.org/wiki?curid=225881" title="യാഥാസ്ഥിതികത്വം">
യാഥാസ്ഥിതികത്വം

പരമ്പരാഗത മൂല്യങ്ങളും സ്ഥാപനങ്ങളും നിലനിർത്തണമെന്ന പ്രമാണത്തെ ആസ്പദമാക്കിയ രാഷ്ട്രീയവും സാമൂഹികവുമായ തത്ത്വശാസ്ത്രത്തെയാണ് യാഥാസ്ഥിതികത്വം (Conservatism) എന്നു പറയുന്നത്. ഈ വിശ്വാസപ്രമാണങ്ങൾ പിന്തുടരുന്നയാളെ പാരമ്പര്യവാദി എന്നോ യാഥാസ്ഥിതികൻ എന്നോ വിവക്ഷിക്കാറുണ്ട്.



</doc>
<doc id="225890" url="https://ml.wikipedia.org/wiki?curid=225890" title="ബിൽ ടെറി">
ബിൽ ടെറി

ബിൽ ടെറി അമേരിക്കൻ ബേസ്ബാൾ കളിക്കാരനായിരുന്നു. വില്യം ഹാരോൾഡ് ടെറി എന്നാണ് പൂർണനാമം. 1898 ഒക്ടോബർ 30-ന് അറ്റ്ലാന്റയിൽ ജനിച്ചു. 1922-ൽ "ന്യൂയോർക്ക് ജയന്റ്സി"ൽ ഇദ്ദേഹത്തിന് അംഗത്വം ലഭിച്ചു. 14 വർഷം ജയന്റ്സിന്റെ ഫസ്റ്റ് ബേസ്മാൻ ആയിരുന്നു. ആജീവനാന്ത ബാറ്റിംഗ് ആവറേജ് 0.341 ആണ്. 5 വർഷക്കാലം ജയന്റ്സ് ടീമിന്റെ മാനേജരായും സേവനമനുഷ്ഠിച്ചിട്ടുണ്ട്. 1937 മുതൽ 1941 വരെ കളിക്കാനിറങ്ങിയില്ലെങ്കിലും ടീം മാനേജരായി പ്രവർത്തിക്കുകയുണ്ടായി. 1933, 36, 37 വർഷങ്ങളിൽ നാഷണൽ ലീഗ് മത്സരത്തിലും 33-ൽ വേൾഡ് സീരീസിലും ജയന്റ്സിനെ നയിച്ചത് ഇദ്ദേഹമാണ്. 1954 മുതൽ 57 വരെ സൌത്ത് അറ്റ്ലാന്റിക് ലീഗിന്റെ പ്രസിഡന്റ് പദവി അലങ്കരിച്ചിട്ടുണ്ട്. 1930-ൽ നാഷണൽ ലീഗിന്റെ "മോസ്റ്റ് വാല്യുയബിൽ പ്ലേയർ" അവാർഡ് ലഭിച്ചു. 1989 ജനുവരി 9-ന് നിര്യാതനായി.



</doc>
<doc id="225891" url="https://ml.wikipedia.org/wiki?curid=225891" title="കാരമരം">
കാരമരം

കാരി എന്നും അറിയപ്പെടുന്ന കാരമരം 20 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ്. . പശ്ചിമഘട്ടത്തിലെ തദ്ദേശവാസിയാണ്. വേര്, പട്ട എന്നിവയുടേ കഷായം വാതചികിൽസയ്ക്ക് ഉപയോഗിക്കുന്നു. തടിക്ക് നല്ല കടുപ്പമുണ്ട്.



</doc>
<doc id="225905" url="https://ml.wikipedia.org/wiki?curid=225905" title="മൈലമ്പാല">
മൈലമ്പാല

ഇന്ത്യ, മ്യാന്മർ, ശ്രീലങ്ക എന്നിവിടങ്ങളിൽ കാണുന്ന ഒരു ചെറിയ വൃക്ഷമാണ് മൈലമ്പാല. . തടിക്ക് ഉറപ്പും ബലവുമുണ്ട്. 9 മീറ്റർ വരെ ഉയരം വയ്ക്കും. ഇലപൊഴിക്കുന്ന മരമാണ്. പട്ടയും വേരും വിഷചികിൽസക്ക് ഉപയോഗിക്കാറുണ്ട്. പനിക്കും പല്ലുവേദനയ്ക്കും ഇലകൾ ഉപയോഗിക്കുന്നു .

Woolly Dyeing Rosebay • Hindi: दाईरा daira, धरौली dharauli, दूधी dudhi • Marathi: पांडु कुडा pandu kuda, तांबडा कुडा tambda kuda • Tamil: வெட்பாலை vet-palai • Malayalam: അയ്യപ്പാല ayyappaala, മയിലംപാല mayilampaala • Telugu: అడవిఅంకుడు adaviankudu • Nepali: रानी खिर्रो rani khirro • Bengali: দূধকোৰৈযা Dudhkoraiya • Konkani: अटगो कुडो atgo kudo • Assamese: অটকুৰী Atkuri • Sanskrit: कुटज kutaja 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="225908" url="https://ml.wikipedia.org/wiki?curid=225908" title="രാഷ്ട്രം">
രാഷ്ട്രം

ഒരു രാഷ്ട്രീയ വ്യവസ്ഥയ്ക്കു (ഭരണകൂടം) കീഴിൽ ജീവിക്കുന്ന സംഘടിതമായ ഒരു സമൂഹത്തെയാണ് രാഷ്ട്രം (state) എന്നു വിവക്ഷിക്കുന്നത്. രാഷ്ട്രങ്ങൾ പരമാധികാരമുള്ളവയോ ഇല്ലാത്തവയോ ആകാം. ഒരു ഫെഡറൽ കൂട്ടായ്മയ്ക്കു കീഴിലുള്ള സംസ്ഥാനങ്ങളെയും സ്റ്റേറ്റ് എന്ന് വിവക്ഷിക്കാറുണ്ട്. ഇവിടെ ഫെഡറൽ ഭരണകൂടമാണ് പരമാധികാര രാഷ്ട്രം ചില രാഷ്ട്രങ്ങൾ വിദേശാധിപത്യത്തിനോ മേധാവിത്വത്തിനോ കീഴിലായതു കൊണ്ട് പരമാധികാരമുണ്ടാവില്ല. മതസ്ഥാപനങ്ങളിൽ നിന്നുള്ള വ്യത്യാസം വ്യക്തമാക്കുന്നതിനായി രാജ്യത്തെ മതേതര സ്ഥാപനങ്ങളെയും ചിലപ്പോൾ സ്റ്റേറ്റ് എന്ന് വിവക്ഷിക്കാറുണ്ട്. 


</doc>
<doc id="225913" url="https://ml.wikipedia.org/wiki?curid=225913" title="അർജുൻ മുണ്ഡ">
അർജുൻ മുണ്ഡ

അർജുൻ മുണ്ഡ (ജനനം:5 ജനുവരി 1968) ഒരു ഇന്ത്യൻ രാഷ്ട്രീയനേതാവാണ്. മുൻ എം.പി, മുൻ ഝാർഖണ്ഡ്‌ മുഖ്യമന്ത്രി എന്നീ നിലകളിലും പ്രശസ്തൻ. 2011 ഫെബ്രുവരി 26-ന് പതിനഞ്ചാം ലോക്‌സഭയിൽ നിന്ന് രാജി വെച്ചു. 2013 ജനുവരി 8-ന് ഝാർഖണ്ഡ് മുഖ്യമന്ത്രിസ്ഥാനത്ത് നിന്നും രാജിവെച്ചു.


</doc>
<doc id="225914" url="https://ml.wikipedia.org/wiki?curid=225914" title="൹">
൹

തീയതി എഴുതാൻ മലയാളത്തിൽ ഉപയോഗിക്കുന്ന പ്രതീകമാണ് ൹. 1980കൾ വരെ ഈ ചിഹ്നത്തിന്റെ ഉപയോഗം മലയാളത്തിൽ വ്യാപകമായി പ്രചാരത്തിലുണ്ടായിരുന്നു. സംസ്കൃതത്തിൽ 'ഈ സമയം', 'ഇതു മുതൽ' എന്നെല്ലാം അർത്ഥം വരുന്ന 'നു' എന്ന പദത്തെ പിൻപറ്റിയായിരിക്കണം ഈ അടയാളം മലയാളം എഴുത്തിൽ ഉപയോഗിച്ചുതുടങ്ങിയതു്. ഈ അക്ഷരത്തിന്റെ യൂണികോഡ് കോഡ് പോയിന്റ് U+0D79., യൂണികോഡ് ഇതിനെ സിമ്പലുകൾ എന്ന വിധത്തിൽ പെടുത്തിയിരിക്കുന്നു.


ഉദാ: ൧൦൮൪ മിഥുനം ൩൨-ാം ൹ = 1084 മിഥുനം 32-ാം തീയതി (1909 ജൂലൈ 15 -ാം ൹)



</doc>
<doc id="225915" url="https://ml.wikipedia.org/wiki?curid=225915" title="ആശയപ്രചാരണം">
ആശയപ്രചാരണം

ഒരു വിഷയത്തെപ്പറ്റി സമൂഹത്തിനുള്ള നിലപാടുകളെ സ്വാധീനിക്കാനുദ്ദേശിച്ചുള്ള ആശയവിനിമയത്തെയാണ് പ്രചാരണം (Propaganda) എന്ന് വിവക്ഷിക്കുന്നത്. രണ്ടു വശങ്ങളുള്ള ഒരു വിഷയത്തിന്റെ ഒരു ഭാഗം മാത്രമേ ഇത്തരം ആശയപ്രചാരണത്തിൽ വെളിപ്പെടുത്തപ്പെടുകയുള്ളൂ. ഇത്തരം പ്രചാരണം വിവിധ മാദ്ധ്യമങ്ങളിലൂടെ ആവർത്തിച്ച് ജനങ്ങളിലെത്തിച്ചാണ് ഉദ്ദേശിച്ച ഫലം നേടിയെടുക്കുന്നത്. 

നിഷ്പക്ഷമായുള്ള ആശയവിനിമയവും (പത്രങ്ങൾക്കുണ്ടാവേണ്ട ഗുണം) പ്രചാരണവും തമ്മിൽ വ്യത്യാസമുണ്ട്. തിരഞ്ഞെടുത്ത സത്യങ്ങൾ മാത്രമോ വൈകാരികമായ പ്രതികരണം ഉണ്ടാക്കാവുന്ന തരത്തിലോ ആയിരിക്കും പ്രചാരണം ആസൂത്രണം ചെയ്യപ്പെടുന്നത്. രാഷ്ട്രീയ ലക്ഷ്യങ്ങൾക്കായി സമൂഹത്തിന്റെ അഭിപ്രായങ്ങൾ മാറ്റിയെടുക്കുക എന്നതായിരിക്കും അന്തിമലക്ഷ്യം. രാഷ്ട്രീയ യുദ്ധങ്ങൾക്കായി പ്രചാരണം ഉപയോഗിക്കാവുന്നതാണ്.

അനഭിലഷണീയരാണെന്ന് മുദ്രകുത്തി വിവിധ ജനവിഭാഗങ്ങളെ കൊന്നൊടുക്കിയത് ന്യായീകരിക്കാനുള്ള നാസി ആശയപ്രചാരണവും മറ്റും കാരണം നല്ലതല്ലാത്ത ഒരർത്ഥം ഇപ്പോൾ പ്രൊപ്പഗണ്ട എന്ന വാക്കിനുണ്ട്. പ്രചാരണം എന്ന വാക്കിന് അത്ര മോശമല്ലാത്ത അർത്ഥമാണ് ഇപ്പോഴുമുള്ളത്. പൊതുജനാരോഗ്യം സംബന്ധിച്ചുള്ള വിവരങ്ങൾ, തെരഞ്ഞെടുപ്പിൽ വോട്ടു ചെയ്യാനുള്ള ആഹ്വാനം മുതലായവയും (നല്ല ഉദ്ദേശത്തോടെയുള്ള) പ്രചാരണങ്ങളാണ്. 

1622-ൽ Congregatio de Propaganda Fide (വിശ്വാസപ്രചാരണത്തിനുള്ള സംഘം) എന്ന പേരുള്ളതും പ്രൊപ്പഗണ്ട എന്ന് അനൗപചാരികമായി അറിയപ്പെട്ടിരുന്നതുമായ കത്തോലിക്കസഭയുടെ ഒരു ശാഖയുടെ ആവിർഭാവത്തോടെയാണ് പ്രൊപ്പഗണ്ട എന്ന സംജ്ഞ പ്രചാരത്തിൽ വന്നത്.കത്തോലിക്ക രാജ്യങ്ങളല്ലാത്തവയിൽ കത്തോലിക്ക വിശ്വാസം പ്രചരിപ്പിക്കുക എന്നതായിരുന്നു സംഘടനയുടെ പ്രവർത്ത്നം.
മതേതരമായ കാര്യങ്ങളിലെ ആശയപ്രചാരണത്തിനും ഈ പദമുപയോഗിക്കാൻ തുടങ്ങിയത് 18-ആം നൂറ്റാണ്ടിന്റെ അവസാന ദശകം മുതലാണ്.19-ആം നൂറ്റാണ്ടിന്റെ മദ്ധ്യത്തോടെ മതത്തിന്റെ മണ്ഡലത്തിൽ നിന്ന് രാഷ്ട്രീയത്തിന്റെ മണ്ഡലത്തിൽ ഉപയോഗത്തിൽ വന്ന ഈ പദത്തിന്റെ സൂചിതാർത്ഥത്തിന് അപകർഷം വന്നു തുടങ്ങി.ആശയപ്രചാരണത്തിന്റെ രാഷ്ട്രീയലക്ഷ്യങ്ങളോടെ യുള്ള ഉപയോഗം കാര്യമായി ശ്രദ്ധിക്കപ്പെട്ടത് ഒന്നാം ലോകയുദ്ധക്കാലത്താണ്.




</doc>
<doc id="225924" url="https://ml.wikipedia.org/wiki?curid=225924" title="ആയിരം രൂപ നോട്ട്">
ആയിരം രൂപ നോട്ട്

2016 നവംബർ 8 ന് റദ്ദാക്കിയ ഒരു ഇന്ത്യൻ കറൻസി നോട്ടാണ് ആയിരം രൂപയുടെ ഇന്ത്യൻ കറൻസി നോട്ട്. 1954-ലാണ് റിസർവ് ബാങ്ക് ഇത് ആദ്യമായി പുറത്തിറക്കിയത്. 1978 ജനുവരിയിൽ കള്ളപ്പണം തടയാനായി കൂടിയ മൂല്യമുള്ള (1000, 5000, 10,000) എന്നിവയുടെ കറൻസി നോട്ടുകൾ പിൻവലിച്ചു. പിന്നീട് കൈമാറപ്പെടുന്ന നോട്ടുകളുടെ എണ്ണം കുറയ്ക്കാനായി 2000-ആമാണ്ട് മുതൽ ഇതു വീണ്ടും പുറത്തിറക്കി.

രാജ്യത്തെ കള്ളപ്പണത്തിന്റെ വിനിമയം തടയുന്നതിന്റെ ഭാഗമായി 2016 നവംബർ 8 ന് ഇന്ത്യൻ പ്രധാനമന്ത്രി നരേന്ദ്ര മോദി "ആയിരം രൂപാ , അഞ്ഞൂറു രൂപാ" നോട്ടുകൾ റദ്ദാക്കിക്കൊണ്ടുള്ള പ്രസ്താവനയിറക്കി.

2016 നവംബർ 8 അർദ്ധരാത്രി മുതൽ രാജ്യത്ത് നിലവിലുണ്ടായിരുന്ന "1000, 500 രൂപാ" നോട്ടുകൾ, ചിലസാഹചര്യങ്ങളും, സ്ഥലങ്ങളും ഒഴിച്ചു നിർത്തിയാൽ ബാക്കി ഇടത്ത് വിനിമയം ചെയ്യാൻ സാധ്യമല്ലെന്നും, പകരം പുതുക്കിയ 500, 2000 രൂപാ നോട്ടുകൾ അവതരിപ്പിക്കുകയാണെന്നും ഇന്ത്യൻ പ്രധാനമന്ത്രി നരേന്ദ്ര മോദി രാജ്യത്തെ അറിയിച്ചു. ഇന്ത്യൻ സമ്പദ്ഘടനയെ ഏറെ സ്വാധീനിച്ച തീരുമാനമായിരുന്നു ഇത്.
2016 നവംബർ 14 വരെ വിനിമയം സാധ്യമായുള്ള സ്ഥലങ്ങൾ:-


</doc>
<doc id="225939" url="https://ml.wikipedia.org/wiki?curid=225939" title="അനന്ത് ജോഷി">
അനന്ത് ജോഷി

മുംബൈ കേന്ദ്രീകരിച്ചു പ്രവർത്തിക്കുന്ന നാഗ്പൂർ സ്വദേശിയായ ചിത്രകാരനും ഇൻസ്റ്റളേഷൻ ആർട്ടിസ്റ്റുമാണ് അനന്ത് ജോഷി(ജനനം : 23 സെപ്റ്റംബർ 1969).
മുംബൈ ജെ.ജെ സ്കൂൾ ഓഫ് ആർട്സിൽ നിന്ന് ചിത്രകലയിൽ ബിരുദം നേടി. ആംസ്റ്റർഡാമിൽ രണ്ടു വർഷക്കാലം സിറാമിക് നിർമ്മിത ഇൻസ്റ്റളേഷൻ നിർമ്മിക്കുന്നതിൽ പരിശീലനം നേടി. 
2004 ൽ പ്രിക്സ് ഡി റോം സേകോളർഷിപ്പ് നേടി. 
കൊച്ചി മുസിരിസ് ബിനാലെയിൽ ‘ത്രീ സിംപിൾ സ്റ്റെപ്പ്സ്’എന്ന ഇൻസ്റ്റലേഷനാണ് അവതരിപ്പിച്ചത്. പ്ലാസ്റ്റിക് കളിപ്പാട്ടങ്ങൾ, പെർഫ്യൂം, കൊതുക് നാശിനി യന്ത്രം,തടി, മഞ്ഞ, ചുവപ്പ് റെഡ് ഓക്സൈഡുകൾ എന്നിവ ഉപയോഗിച്ചാണ് ഈ ഇൻസ്റ്റളേഷൻ ഒരുക്കിയിരിക്കുന്നത്.


</doc>
<doc id="225942" url="https://ml.wikipedia.org/wiki?curid=225942" title="മൈ ഫാൻ രാമു">
മൈ ഫാൻ രാമു

നവാഗതനായ നിഖിൽ കെ. മേനോൻ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് മൈ ഫാൻ രാമു. സൈജു കുറുപ്പ്, രാജീവ് പിള്ള എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സൈജു കുറുപ്പ് തന്നെയാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ഉത്രട്ടാതി ഫിലിംസിന്റെ ബാനറിൽ ശശി അയ്യഞ്ചിറയാണ് ചിത്രം നിർമ്മിച്ചത്.



</doc>
<doc id="225947" url="https://ml.wikipedia.org/wiki?curid=225947" title="എൻട്രി">
എൻട്രി

രാജേഷ് അമനകര സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് എൻട്രി. രഞ്ജിനി ഹരിദാസ്, ബാബുരാജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. അതുല്യ പ്രൊഡക്ഷൻസിന്റെ ബാനറിൽ അതുല്യ അശോകാണ് ചിത്രം നിർമ്മിച്ചത്.



</doc>
<doc id="225953" url="https://ml.wikipedia.org/wiki?curid=225953" title="ഇന്റർലോക്ക് ഓടുകൾ">
ഇന്റർലോക്ക് ഓടുകൾ

തറയിൽ പാകാനുള്ളവയാണ് ഇന്റർലോക്ക് ഓടുകൾ.വീടുകൾ,ഓഫീസുകൾ വിദ്യാലയങ്ങൾ എന്നിവയുടെ മുറ്റങ്ങളിൽ അവ പാകുന്നത് ഇപ്പോൾ വ്യാപകമായിക്കൊണ്ടിരിക്കുകയാണ്.കോൺക്രീറ്റുകൊണ്ട് നിർമ്മിക്കുന്ന ഇവയിൽ ഓരോ ഓടും ചുറ്റുമുള്ളവയുടെ വിടവുകളിലേക്ക് ഉന്തിനിൽക്കുന്ന ഭാഗങ്ങളോടു കൂടിയതാണ്.
മഴവെള്ളം ഭൂമിയിലേക്ക് ആഴ്ന്നിറങ്ങുന്നത് തടയുന്ന ഇവയുടെ ഉപയോഗം പാരിസ്ഥിതികമായ പ്രത്യാഘാതങ്ങളുണ്ടാക്കുന്നതായി തെളിഞ്ഞിട്ടുണ്ട്.ഇവ അന്തരീക്ഷതാപം കൂട്ടുന്നതായും പഠനങ്ങൾ തെളിയിക്കുന്നു.

</doc>
<doc id="225959" url="https://ml.wikipedia.org/wiki?curid=225959" title="പ്രജ">
പ്രജ

രാജഭരണ നിലനിൽക്കുന്നയിടങ്ങളിൽ രാജാവിനാൽ/രാജ്ഞിയാൽ ഭരിക്കപ്പെടുന്ന ജനങ്ങളാണ് പ്രജകൾ. ഭരണാധികാരികൾക്കാണ് ഇവിടെ പ്രാമുഖ്യം ഉള്ളത്. ഭരണത്തിൽ ഇടപെടാൻ പ്രജയ്ക്ക് അവകാശമില്ല. രാജ്ഞി/രാജാവ് നിശ്ചയിക്കുന്ന നിയങ്ങൾക്കനുസരിച്ച് പ്രജകൾ ജീവിച്ചുപോരേണ്ടതാണ്. ജനാധിപത്യവ്യവസ്ഥ വന്നതോടെയാണ് പ്രജ എന്ന ആശയത്തിൽ നിന്നും മാറി പൗരൻ എന്ന സ്വാതന്ത്ര്യത്തിലേക്ക് ഓരോ വ്യക്തിയും ഉണർന്നത്. ജനാധിപത്യവ്യവസ്ഥയിൽ പൗരർക്കാണ് അധികാരം.


</doc>
<doc id="225960" url="https://ml.wikipedia.org/wiki?curid=225960" title="പച്ചിലവളം">
പച്ചിലവളം

മണ്ണിന്റെ വളക്കൂറ് വർദ്ധിപ്പാക്കാനായി ഉപയോഗിക്കുന്ന പ്രകൃതിദത്തമായ വളമാണ് പച്ചിലവളം. പയറുവർഗച്ചെടികൾക്ക് അതിന്റെ വേരുകളിൽ നൈട്രജൻ സംഭരിക്കാൻ കഴിയും എന്ന വസ്തുതയാണ് പച്ചിലവളച്ചെടികളെ തിരഞ്ഞെടുക്കാൻ കർഷകരെ പ്രേരിപ്പിക്കുന്നത്. പറമ്പിലും വയലിലും മറ്റും ഈ കഴിവുള്ള ചെടികളെ നട്ടുവളർത്തി അവ പൂക്കാൻ തുടങ്ങുന്ന സമയത്ത് മണ്ണിനോട് ഉഴുത്ചേർത്താണ് ഇവയെ വളമാക്കിയിരുന്നത്. ചണമ്പ്, വൻപയറ്, കിലുക്കി, സെസ്ബേനിയ തുടങ്ങിയ ചെടികളാണ് ഇതിനായി ഉപയോഗിച്ചിരുന്നത്. ശീമക്കൊന്ന പോലുള്ള ചെടികളെ വേലിയായി നട്ടുവളർത്തി അവയുടെ ഇലയെ മാത്രം കാലാകാലങ്ങളിൽ പറിച്ചെടുത്ത് പച്ചിലവളമായി ചേർക്കാറുമുണ്ട്. മികച്ച ഒരു ജൈവവളമാണ് പച്ചിലവളം.
ബാലകൈരളി വിജ്ഞാനകോശം - ജീവലോകം (ബാലസാഹിത്യ ഇൻസ്റ്റിറ്റ്യൂട്ട്)


</doc>
<doc id="225966" url="https://ml.wikipedia.org/wiki?curid=225966" title="ക്യോട്ടോ പ്രൊട്ടോക്കോൾ">
ക്യോട്ടോ പ്രൊട്ടോക്കോൾ

കാലാവസ്ഥാവ്യതിയാനത്തെ കുറയ്ക്കുന്നതിനു വേണ്ടി ഐക്യരാഷ്ട്രസഭ കൊണ്ടുവന്ന പദ്ധതിയാണ് ക്യോട്ടോ പ്രൊട്ടോക്കോൾ. 11 ഡിസംബർ 1997 ൽ ജപ്പാനിലെ ക്യോട്ടോയിൽ വച്ചു രൂപീകരിച്ച ഉടമ്പടിയിൽ 191 രാജ്യങ്ങൾ ഒപ്പു വച്ചിട്ടുണ്ട്. വികസിതരാജ്യങ്ങൾ, പ്രത്യേകിച്ചും അമേരിക്കൻ ഐക്യനാടുകൾ കാനഡ തുടങ്ങിയവർ ഇതിനെ ശക്തമായി എതിർക്കുന്നു. 2011-ൽ കാനഡ ഔദ്യോഗികമായി കരാറിൽനിന്നു പിന്മാറി. കരാർപ്രകാരം ഉടമ്പടിരാജ്യങ്ങൾ ഹരിതഗൃഹവാതകം പുറംതള്ളുന്ന തോതു കുറയ്ക്ക്ണം. കൂടാതെ അന്തരീക്ഷത്തിലെ കാർബൺ മോണോക്സൈഡിന്റെ അളവ് കുറയ്ക്കാനും ഈ പദ്ധതി ലക്ഷ്യം വയ്ക്കുന്നു.


</doc>
<doc id="225970" url="https://ml.wikipedia.org/wiki?curid=225970" title="ഫാത്തിമിയ ഖിലാഫത്ത്">
ഫാത്തിമിയ ഖിലാഫത്ത്

കൊല്ലവർഷം 909 മുതൽ 1171 വരെ നിലനിന്നിരുന്ന ഒരു ഷിയ ഇസ്മൈലി ഖിലാഫത്താണ് ഫാത്തിമിയ ഖിലാഫത്ത് (Arabic: الفاطميون/ al-Fāṭimiyyūn). ചെങ്കടൽ മുതൽ ആഫ്രിക്കയുടെ അറ്റ്‌ലാന്റിക് തീരം വരെ വിസ്തൃതിയുള്ള സാമ്രാജ്യമായിരുന്നു ഇത്.



</doc>
<doc id="225974" url="https://ml.wikipedia.org/wiki?curid=225974" title="അജയ് ജഡേജ">
അജയ് ജഡേജ

അജയ് ജഡേജ () () ഒരു മുൻ ഇന്ത്യൻ ക്രിക്കറ്റ് കളിക്കാരനാണ്. ഗുജറാത്തിലെ നവാബ്നഗറിലെ രാജകുടുംബത്തിൽ 1971 ഫെബ്രുവരി 1നാണ് അദ്ദേഹം ജനിച്ചത്. ക്രിക്കറ്റ് ചരിത്രത്തിലെ തന്നെ മഹാരഥന്മാരായിരുന്ന രഞ്ജിത് സിങ്ജിയുടെയും, ദുലീപ് സിങ്ജിയുടെയും കുടുംബത്തിലാണ് ജഡേജ ജനിച്ചത്. മികച്ച ഒരു ബാറ്റ്സ്മാനും ഫീൽഡറുമായിരുന്നു അദ്ദേഹം. വാതുവെയ്പ്പ് സംഭവത്തിൽ ഉൾപ്പെട്ടിട്ടുണ്ടെന്ന സംശയത്തിൽ 2000ൽ ബി.സി.സി.ഐ. അദ്ദേഹത്തെ 5 വർഷത്തേക്ക് ക്രിക്കറ്റിൽ നിന്ന് സസ്പെന്റ് ചെയ്തു.


</doc>
<doc id="225980" url="https://ml.wikipedia.org/wiki?curid=225980" title="ഇന്ത്യൻ ക്രിക്കറ്റ് ടീം നായകന്മാരുടെ പട്ടിക">
ഇന്ത്യൻ ക്രിക്കറ്റ് ടീം നായകന്മാരുടെ പട്ടിക

1932ൽ ടെസ്റ്റ് യോഗ്യത നേടിയതിനുശേഷം ഇന്ത്യൻ ക്രിക്കറ്റ് ടീമിനെ നയിച്ചിട്ടുള്ള നായകന്മാരുടെ പട്ടികയാണ് ഈ ലേഖനത്തിൽ ഉൾപ്പേടുത്തിയിരിക്കുന്നത്. ഇതുവരെ 31 കളിക്കാർ ഇന്ത്യൻ ക്രിക്കറ്റ് ടീമിന്റെ നായകസ്ഥാനം അലങ്കരിച്ചിട്ടുണ്ട്. ഏറ്റവും കൂടുതൽ ടെസ്റ്റ് മത്സരങ്ങളിൽ ഇന്ത്യയെ നയിച്ചത് സൗരവ് ഗാംഗുലിയാണ് (49). ഏറ്റവുമധികം വിജയശതമാനമുള്ള നായകൻ എം.എസ് ധോണിയാണ്(50%). വിജയശതമാനത്തിൽ രണ്ടാം സ്ഥാനത്ത് സൗരവ് ഗാംഗുലിയാണ്(42.85). ഇന്ത്യൻ ടെസ്റ്റ് ക്രിക്കറ്റിന്റെ മുഖഛായ മാറ്റിയെടുത്ത നായകനായാണ് ഗാംഗുലി വിശേഷിപ്പിക്കപ്പെടുന്നത്.



</doc>
<doc id="225982" url="https://ml.wikipedia.org/wiki?curid=225982" title="ജോഹൻ നികൊളസ് ടെറ്റൻസ്">
ജോഹൻ നികൊളസ് ടെറ്റൻസ്

ജോഹൻ നികൊളസ് ടെറ്റൻസ് ജർമൻ തത്ത്വചിന്തകനും മനഃശാസ്ത്രജ്ഞനുമായിരുന്നു. 1736 സെപ്റ്റംബർ 16-ന് ഷെൽസ്വിഗ് (Schleswig)ലെ ടെറ്റൻബുള്ളി(Tetenbull)ൽ ജനിച്ചു. (1738-ൽ ഷെൽസ്വിഗിലെ ട്യോണിംഗിലാണ് ഇദ്ദേഹം ജനിച്ചതെന്നു വാദിക്കുന്നവരുമുണ്ട്).

റോസ്റ്റോക്, കോപ്പൻഹേഗൻ എന്നീ സർവകലാശാലകളിലായി വിദ്യാഭ്യാസം പൂർത്തിയാക്കി. 1759-ൽ റോസ്റ്റോക് സർവകലാശാലയിൽ അധ്യാപകനായി (Magister) ചേർന്നു. 1760 മുതൽ 1765 വരെ ബ്യൂട്ട്സൗ (Butzow) അക്കാദമിയിൽ ഊർജതന്ത്ര അധ്യാപകനായും 1776 മുതൽ 1789 വരെ കീൽ സർവകലാശാലയിൽ തത്ത്വശാസ്ത്രത്തിന്റെ പ്രൊഫസറായും സേവനം അനുഷ്ഠിച്ചു. 1789 മുതൽ 1807-ൽ മരിക്കുന്നതുവരെയും കോപ്പൻഹേഗനിൽ സാമ്പത്തികരംഗത്ത് സമുന്നതപദവി വഹിച്ചിരുന്നു.
ഹ്യൂമിന്റെ തത്ത്വശാസ്ത്രവീക്ഷണങ്ങളെക്കുറിച്ച് ആധികാരിക പഠനം നടത്തിയ ആദ്യത്തെ ജർമൻ പണ്ഡിതൻ എന്ന നിലയിലാണ് ഇദ്ദേഹം പ്രശസ്തിയിലേക്ക് ഉയർന്നത്. ജർമൻ ആത്മീയവാദത്തെ നവീകരിക്കുന്നതിനുവേണ്ടിയാണ് ഇദ്ദേഹം പ്രധാനമായും യത്നിച്ചത്. ആത്മീയമായ ഓരോ ആശയത്തിന്റെയും ആവിർഭാവവും വികാസവും സൂക്ഷ്മപഠനത്തിനു വിധേയമാക്കുകവഴി ആത്മീയവാദത്തെ നവീകരിക്കാമെന്നായിരുന്നു ഇദ്ദേഹത്തിന്റെ വിശ്വാസം. ആത്മപരിശോധനയാണ് ഇതിനുള്ള മാർഗ്ഗമായി ഇദ്ദേഹം നിർദ്ദേശിച്ചത്. മനുഷ്യന്റെ ശാരീരികവും മാനസികവുമായ പ്രശ്നങ്ങൾക്കും അതിഭൗതിക ശാസ്ത്രത്തെ സംബന്ധിച്ച പ്രശ്നങ്ങൾക്കും മനഃശാസ്ത്രപരമായ സമീപനത്തിലൂടെയുള്ള പരിഹാരമാർഗ്ഗമാണ് ടെറ്റൻസ് നൽകിയിരുന്നത്. അറിവിന്റെ ഉത്ഭവത്തെയും ഘടനയെയും സംബന്ധിച്ച അന്വേഷണമാണ് ഇതിനായി ഇദ്ദേഹം അവലംബിച്ച മാർഗം. മനുഷ്യമനസ്സിന് മൂന്നു പ്രവർത്തന മേഖലകൾ ഉള്ളതായി ഇദ്ദേഹം ചൂണ്ടിക്കാട്ടുന്നു: ഗ്രഹണശക്തി, ഇച്ഛാശക്തി, സന്തോഷവും വേദനയും അനുഭവിച്ചറിയാനുള്ള സംവേദനശക്തി. സംവേദന ശക്തി ഗ്രഹണശക്തിയിൽ നിന്നും ഇച്ഛാശക്തിയിൽനിന്നും സ്വതന്ത്രമാണെന്നും ഇദ്ദേഹം വ്യക്തമാക്കിയിട്ടുണ്ട്.
മനുഷ്യമനസ്സ് സദാ കർമനിരതമാണ്. വസ്തുക്കളോടുള്ള മനസ്സിന്റെ പ്രതികരണമാണ് സംവേദനം. പ്രതിനിധീകരണത്തിനുള്ള മൂന്നു അടിസ്ഥാന പ്രവർത്തനങ്ങളാണ് പ്രത്യക്ഷണം (perception), പ്രതിഫലനം (reflection), കല്പനാസൃഷ്ടി (fiction) എന്നിവ. പ്രതിനിധീകരണത്തിനുള്ള അടിസ്ഥാന പ്രവർത്തനങ്ങളും രൂപവും ചേർന്നാണ് "വസ്തു എന്ന ആശയത്തിനു" ജന്മം നൽകുന്നത്.

ആത്മീയവാദത്തിന്റെ തത്ത്വങ്ങൾ അഹം ബോധത്തിൽ അധിഷ്ഠിതമായിരിക്കുന്നതിനാൽ അതിനെ നിഷേധിക്കുക സാധ്യമല്ല. ബുദ്ധിയെ സംബന്ധിച്ചിടത്തോളം അവ പ്രകൃതിനിയമങ്ങളെപ്പോലെയാണ്. ബുദ്ധിയും യുക്തിയും വ്യത്യസ്തനിയമങ്ങൾക്കനുസരണമായിട്ടാണ് പ്രവർത്തിക്കുന്നത്; ഇതുമൂലം ഉണ്ടാകുന്ന ആശയക്കുഴപ്പം ചിലപ്പോൾ ഇവ തമ്മിലുള്ള സംഘർഷത്തിനും കാരണമാകും.
അതിഭൗതികശാസ്ത്രം, ധർമശാസ്ത്രം, വിദ്യാഭ്യാസത്തിന്റെ തത്ത്വശാസ്ത്രം, ഭാഷയുടെ തത്ത്വശാസ്ത്രം എന്നിവയിൽ അടങ്ങിയിട്ടുള്ള അതിസങ്കീർണമായ പ്രശ്നങ്ങളെക്കുറിച്ച് ഉൾക്കാഴ്ചയോടുകൂടിയ ചർച്ചകൾ ടെറ്റൻസ് തന്റെ രചനകളിൽ നടത്തിയിട്ടുണ്ട്. ഇദ്ദേഹത്തിന്റെ ആശയങ്ങൾ കാന്റിന്റെ രചനകളെ ശക്തമായി സ്വാധീനിച്ചിരുന്നു. പ്രധാന കൃതികൾ: 
1807 ഓഗസ്റ്റ് 17-ന് അദ്ദേഹം അന്തരിച്ചു. 



</doc>
<doc id="225986" url="https://ml.wikipedia.org/wiki?curid=225986" title="എസ്.എ.ആർ.ബി.ടി.എം. ഗവൺമെന്റ് കോളേജു്">
എസ്.എ.ആർ.ബി.ടി.എം. ഗവൺമെന്റ് കോളേജു്

സയീദ് അബ്ദുൾ റഹ്‌മാൻ ബാഫക്കി തങ്ങൾ മെമ്മോറിയൽ(എസ്.എ.ആർ.ബി.ടി.എം.) ഗവൺമെന്റ് കോളേജു് കൊയിലാണ്ടി. കോഴിക്കോട് ജില്ലയിലെ മൂടാടി ഗ്രാമപഞ്ചായത്തിലെ മുചുകുന്ന് സ്ഥിതിചെയ്യുന്നു. 1975 ലാണു് കോളേജു് സ്ഥാപിതമായതു്. കാലിക്കറ്റ് യൂണിവേഴ്സിറ്റിയുടെ കീഴിലാണു് കോളേജു്.




എസ്.എ.ആർ.ബി.ടി.എം. ഗവ.കോളേജ് കൊയിലാണ്ടി
കൊയിലാണ്ടി
മുചുകുന്നു്
കോഴിക്കോട്
പിൻ - 673307
കേരളം
ഫോൺ: +91496-2690257



</doc>
<doc id="225988" url="https://ml.wikipedia.org/wiki?curid=225988" title="ധാന്യവിളകൾ">
ധാന്യവിളകൾ

ഭക്ഷ്യാവശ്യങ്ങൾക്കായി കൃഷിചെയ്യുന്ന ധാന്യങ്ങളാണ് ധാന്യവിളകൾ. പോയേസീ (Poaceae-ഗ്രാമിനെ) കുടുംബത്തിൽപ്പെടുന്നു. മനുഷ്യന്റെ ഭക്ഷ്യവസ്തുക്കളിൽ മുഖ്യമായ പങ്ക് ഇവയ്ക്കുണ്ട്. ഭക്ഷ്യധാന്യമെന്ന നിലയിൽ പ്രമുഖമായത് നെല്ലാണ്. നെല്ലിൽ നിന്നെടുക്കുന്ന അരിയാണ് ഏഷ്യൻ രാജ്യങ്ങളിലെ ജനങ്ങളുടെ മുഖ്യ ആഹാരം.

ധാന്യവിളകളിൽ സിറിയലുകളും (cereals) മില്ലെറ്റുകളും (millets) ഉൾപ്പെടുന്നു. പണ്ടുമുതൽ റോമാക്കാരും ഗ്രീക്കുകാരും സിറിസ് ദേവതയെ ധാന്യങ്ങളുടെ ദാതാവായിക്കരുതി കൊയ്ത്തുസമയത്ത് ഉത്സവങ്ങളും മറ്റും നടത്തി ഗോതമ്പ്, ബാർലി തുടങ്ങിയ ധാന്യങ്ങൾ കാഴ്ചയർപ്പിച്ചിരുന്നു. ഈ ദേവതയുടെ പ്രീതിക്കുവേണ്ടിയായിരിക്കാം സിറിയൽസ് എന്ന് ധാന്യങ്ങൾക്ക് പേരിട്ടത്. നെല്ല്, ഗോതമ്പ്, മക്കച്ചോളം, ജോവർ, ഓട്സ്, ബാർലി, റൈ തുടങ്ങിയവയാണ് സിറിയലുകൾ. ചെറുധാന്യങ്ങൾ അഥവാ മില്ലെറ്റ്സ് ബജ്റ, തിന, കൂവരക്, പനിവരക്, കുതിരവള്ളി, വരക്, ചാമ എന്നിവയാണ്. ഓട്സും റൈയുമാണ് ശീതമേഖലകളിലെ ധാന്യവിളകൾ; സമശീതോഷ്ണ മേഖലയിലേത് ഗോതമ്പും ബാർലിയും. നെല്ല്, മക്കച്ചോളം, മില്ലെറ്റുകൾ തുടങ്ങിയവ ഉഷ്ണമേഖലാ വിളകളാണ്.

ധാന്യമണികൾ ഉൾക്കൊള്ളുന്ന ഫലം (കായ്) കാരിയോപ് സിസ് (Caryopsis) എന്നറിയപ്പെടുന്നു. ധാന്യങ്ങളിൽ സ്റ്റാർച്ച്, പ്രോട്ടീൻ, കൊഴുപ്പ്, ജീവകങ്ങൾ, ലവണങ്ങൾ തുടങ്ങിയവ അടങ്ങിയിരിക്കുന്നു. ധാന്യങ്ങൾ ഉത്പാദിപ്പിക്കാനും കൈകാര്യം ചെയ്യാനും സൂക്ഷിച്ചുവയ്ക്കാനും കയറ്റി അയയ്ക്കാനും മറ്റു വിളകളെക്കാൾ എളുപ്പമാണ്. വൻതോതിൽ കൃഷിചെയ്യുന്നതിന് മണ്ണും വെള്ളവും അതതിന് അനുയോജ്യമായതായിരിക്കണമെന്നു മാത്രം. എല്ലാ ധാന്യവിളകളിലും രോഗങ്ങളെയും പ്രതികൂല കാലാവസ്ഥയെയും ചെറുത്തു നില്ക്കാൻ കഴിയുന്ന മൂപ്പു കുറഞ്ഞ, ഉത്പാദനശേഷി കൂടിയ സങ്കരയിനങ്ങൾ വികസിപ്പിച്ചെടുത്തിട്ടുണ്ട്.

ശാസ്ത്രനാമം: "ഒറൈസ സറ്റൈവ (Oryza sativa)". ലോകത്തിലെ പകുതിയിലധികം വരുന്ന ജനങ്ങളുടെ മുഖ്യാഹാരം നെല്ലരിയാണ്. ജപ്പാൻ, ചൈന, ഫിലിപ്പീൻസ്, മലയ, തായ്ലൻഡ്, ശ്രീലങ്ക, പാകിസ്താൻ, മ്യാൻമർ, ഇന്ത്യ എന്നിവിടങ്ങളിൽ മുഖ്യ ധാന്യവിളയായ നെല്ല് വൻതോതിൽ കൃഷിചെയ്യുന്നുണ്ട്. ഇന്ത്യയിലെ എല്ലാ സംസ്ഥാനങ്ങളിലും കുറഞ്ഞ തോതിലെങ്കിലും നെൽക്കൃഷിയുണ്ട്. ഘടനാപരമായ വ്യതിയാനങ്ങളുള്ള മൂവായിരത്തോളം നെല്ലിനങ്ങൾ കണ്ടെത്തിയിട്ടുണ്ട്. വളർച്ചാകാലം; മൂപ്പെത്താൻ വേണ്ട സമയം; വിവിധയിനം മണ്ണുകളോടുള്ള പൊരുത്തം; മഴ, കാലാവസ്ഥ, കൃഷി സ്ഥലത്തിന്റെ ഉയരം, വെള്ളപ്പൊക്കം, അമ്ലത-ക്ഷാരീയത, ലവണത്വം മുതലായവയുമായുള്ള പൊരുത്തപ്പെടൽ എന്നിവയിൽ ഓരോ ഇനവും വ്യത്യസ്തത പുലർത്തുന്നു. ഇതോടൊപ്പംതന്നെ കൃഷിസമ്പ്രദായങ്ങളിലും വൻ മാറ്റങ്ങളുണ്ട്. 

ശാസ്ത്രനാമം: "ട്രിറ്റിക്കം വൾഗേർ (Triticum vulgare"). ലോകത്തിൽ ഏറ്റവുമധികം കൃഷിചെയ്യപ്പെടുന്ന ധാന്യമാണിത്. അമേരിക്ക, ഇന്ത്യ, റഷ്യ, ചൈന, കാനഡ, ആസ്റ്റ്രേലിയ എന്നിവിടങ്ങളിൽ ധാരാളമായി കൃഷിചെയ്തുവരുന്നു. ഇന്ത്യയിൽ പഞ്ചാബ്, ഉത്തർപ്രദേശ്, ബിഹാർ, മധ്യപ്രദേശ്, രാജസ്ഥാൻ എന്നിവിടങ്ങളിലാണ് മുഖ്യമായും ഇത് കൃഷി ചെയ്യപ്പെടുന്നത്. 

"സിയാ മെയ്സ് (Zea mays)" എന്ന ശാസ്ത്രനാമത്തിൽ അറിയപ്പെടുന്നു. ഇന്ത്യയിൽ ഉത്തർപ്രദേശ്, രാജസ്ഥാൻ, പഞ്ചാബ്, ബിഹാർ തുടങ്ങിയ സംസ്ഥാനങ്ങളിൽ വ്യാപകമായി കൃഷിചെയ്യുന്നു. മധ്യ അമേരിക്കയാണ് ഈ വിളയുടെ ജന്മദേശം. വടക്കേ അമേരിക്കയിലെ അമേരിന്ത്യക്കാർ കൃഷിചെയ്തുവന്നിരുന്ന വിളയായതുകൊണ്ട് ഇത് ഇന്ത്യൻ കോൺ (Indian Corn) എന്നും അറിയപ്പെടുന്നു.

ആഹാരപദാർഥമായി ഉപയോഗിക്കുന്നതിനുപുറമേ സ്റ്റാർച്ച്, ഗ്ലൂക്കോസ് മുതലായവ ഉണ്ടാക്കുന്നതിനും മക്കച്ചോളത്തിന്റെ ധാന്യപ്പൊടി വൻതോതിൽ ഉപയോഗിക്കുന്നു. ഇതിന്റെ വയ്ക്കോൽ കാലിത്തീറ്റയായി ഉപയോഗിക്കാറുണ്ട്.

1-4 മീ. വരെ ഉയരത്തിൽ വളരുന്ന പലതരം മക്കച്ചോളയിനങ്ങൾ കൃഷിചെയ്യപ്പെടുന്നുണ്ട്. സസ്യത്തിന്റെ ഉയരം, മൂപ്പെത്താനാവശ്യമായ സമയം, ധാന്യത്തിന്റെ നിറവും വലിപ്പവും, അവയിലെ പോഷകാംശങ്ങളുടെ അളവ് എന്നിവയെ അടിസ്ഥാനമാക്കി മക്കച്ചോളത്തെ പല ഇനങ്ങളായി തരം തരിച്ചിരിക്കുന്നു. 

ശാസ്ത്രനാമം: "സോർഗം വൾഗേർ (Sorghum vulgare)". മണിച്ചോളം എന്ന പേരിലും ഇത് അറിയപ്പെടുന്നു. നെല്ല് കഴിഞ്ഞാൽ ഇന്ത്യയിൽ ഏറ്റവുമധികം സ്ഥലത്ത് കൃഷിചെയ്യപ്പെടുന്ന ഭക്ഷ്യവിളയാണിത്. തെക്കേ ഇന്ത്യയിലെയും മധ്യഇന്ത്യയിലെയും വരണ്ട പ്രദേശങ്ങളിലെ പ്രധാന ഭക്ഷ്യധാന്യമാണിത്. ഉമി കളഞ്ഞ് അരി പോലെതന്നെ വേവിച്ച് കഴിക്കാം. അരി പോലെ പൊടിച്ച് പലഹാരങ്ങളുണ്ടാക്കാനും ഉപയോഗിക്കുന്നു. ചിലയിനങ്ങൾ മലര് ഉണ്ടാക്കാനും കുഞ്ഞുങ്ങളുടെ ആഹാരങ്ങളുണ്ടാക്കാനും ഉപയോഗിക്കാറുണ്ട്. പച്ചയും ഉണങ്ങിയതുമായ ചെടിത്തണ്ടുകൾ മുറിച്ച് കന്നുകാലികൾക്ക് ഭക്ഷണമായി നല്കുന്നു.

മിതമായി മഴ ലഭിക്കുന്നയിടങ്ങളിലാണ് ജോവാർ നന്നായി വളരുന്നത്. വിതച്ചു കഴിഞ്ഞ് കൊയ്യുന്ന കാലം വരെ ഏതാണ്ട് 20-40 സെ.മീ. മഴ ഇതിന്റെ കൃഷിക്ക് അനിവാര്യമാണ്. തുടർച്ചയായുള്ള മഴയും വരൾച്ചയും വിളയ്ക്ക് ദോഷകരമാണ്. സമതലങ്ങളിൽ തഴച്ചുവളരുന്ന ജോവാർ ഏതാണ്ട് ആയിരം മീറ്റർ വരെ ഉയരമുള്ള പ്രദേശങ്ങളിലും കൃഷിചെയ്യപ്പെടുന്നു. കളിമണ്ണു നിറഞ്ഞ പശിമരാശി മണ്ണാണ് ഏറ്റവും അനുയോജ്യമെങ്കിലും കറുത്ത പരുത്തിക്കരിമണ്ണിലും ഇത് വളരും. 

വടക്കേ ഇന്ത്യയിൽ തുവരപ്പയറിനോടൊപ്പം ജോവാറും കൃഷിചെയ്തുവരുന്നു. മണ്ണ് ഉഴുത് കട്ടയുടച്ച് അടിവളവും ചേർത്താണ് വിത്തുവിതയ്ക്കുന്നത്. 4-5 മാസം കൊണ്ട് മൂപ്പെത്തുന്ന വിളയെ പക്ഷിശല്യത്തിൽനിന്നു രക്ഷിക്കേണ്ടത് അത്യാവശ്യമാണ്. വിളവെടുക്കുമ്പോൾ ആദ്യം കതിർക്കുലകൾ മാത്രമായി മുറിച്ചെടുക്കുന്നു; പിന്നീടാണ് ചെടിക്കുറ്റികൾ മുറിച്ചെടുക്കുന്നത്. മെതിക്കുന്നതിനുമുമ്പ് വലിപ്പവും നിറവുമുള്ള മെച്ചമായ കതിർക്കുലകൾ തിരഞ്ഞെടുത്ത് വിത്തിന് സൂക്ഷിക്കുകയാണ് പതിവ്.

കാലികളെക്കൊണ്ട് നടത്തിച്ചാണ് കതിർക്കുലകൾ മെതിക്കുന്നത്. യന്ത്രമുപയോഗിച്ചും മെതിക്കാറുണ്ട്. ധാന്യം പാറ്റി വെയിലിലുണക്കി സൂക്ഷിക്കുന്നു. വയ്ക്കോലിന്റെ വിളവ് മറ്റുധാന്യവിളകളെ അപേക്ഷിച്ച് താരതമ്യേന കൂടുതലാണ്. നെല്ലിന്റെ വയ്ക്കോലിനെ അപേക്ഷിച്ച് സ്വാദും പോഷകാംശവും മണിച്ചോളത്തിൽനിന്നു ലഭിക്കുന്ന വയ്ക്കോലിന് കൂടുതലായുണ്ട്. അതുകൊണ്ടുതന്നെ കാലിത്തീറ്റയ്ക്കുവേണ്ടി മാത്രമായിട്ടും മണിച്ചോളം കൃഷിചെയ്തുവരുന്നു.

കാലിത്തീറ്റയ്ക്കുവേണ്ടി കൃഷിചെയ്യപ്പെടുമ്പോൾ സസ്യം പുഷ്പിക്കുന്നതിനു മുമ്പ് കൊയ്തെടുക്കുന്നു. തീരെ ഇളം പ്രായത്തിൽ കൊയ്തെടുത്താൽ വിഷമയമുള്ള പ്രസ്സിക് ആസിഡ് ഇതിൽ ഉണ്ടാകാനിടയുണ്ട്. കാലിത്തീറ്റ പച്ചയായോ ഉണക്കിയോ ഉപയോഗിക്കുന്നു. അധികവും ഉണക്കി സൂക്ഷിച്ചുപയോഗിക്കുകയാണ് പതിവ്.

ധാന്യം നന്നായി വെയിലിലുണക്കി, പ്രാണിശല്യം ഒഴിവാക്കാനായി മൺപാത്രങ്ങളിൽ സൂക്ഷിക്കുന്നു. ധാന്യനിരപ്പിനു മുകളിൽ രണ്ടിഞ്ച് കനത്തിൽ മണലിട്ട് പാത്രം മണ്ണും ചാണകവും കൂടി കൂട്ടി ചേർത്തടയ്ക്കണം.

വിത്തിന് ആവശ്യത്തിനുള്ളവ മരപ്പെട്ടികളിലോ ലോഹപ്പെട്ടികളിലോ സൂക്ഷിക്കാറാണ് പതിവ്. പ്രാണിശല്യം ഒഴിവാക്കാൻ നാഫ്തലിൻ ചേർക്കുന്നു. വിവിധ കാലാവസ്ഥയ്ക്കും മണ്ണിനും നേരത്തെയുള്ള വിതയ്ക്കും പ്രധാനവിളയ്ക്കും ഒക്കെ അനുയോജ്യമായ ഇനങ്ങൾ വികസിപ്പിച്ചെടുത്തിട്ടുണ്ട്. കാലിത്തീറ്റയ്ക്കു മാത്രം പറ്റിയ ഇനങ്ങളുമുണ്ട്.

ശാസ്ത്രനാമം: "അവിന സറ്റൈവ (Avena sativa)." തണുപ്പുള്ള കാലാവസ്ഥയിൽ വളരുന്ന ഇനമാണിത്. ഉത്തർപ്രദേശിലും പഞ്ചാബിലുമാണ് ഇത് ധാരാളമായി കൃഷിചെയ്യപ്പെടുന്നത്. പ്രധാനമായും കാലിത്തീറ്റയ്ക്കാണ് കൃഷി ചെയ്യുന്നതെങ്കിലും ധാന്യത്തിനുവേണ്ടിയും ഉപയോഗിക്കപ്പെടുന്നു. കുതിരകൾക്കും കന്നുകാലികൾക്കും നല്ല ആഹാരമാണിത്. വളക്കൂറും നീർവാർച്ചയുമുള്ള കളിമൺപ്രദേശങ്ങളാണ് ഇതിന്റെ വളർച്ചയ്ക്ക് അനുയോജ്യം. ഓട്സ് സാധാരണയായി തനിവിളയായി ആണ് കൃഷിചെയ്യുന്നത്. വടക്കൻ ഗുജറാത്തിൽ ഓട്സിനോടൊപ്പം ചെറുകടുകും കൃഷി ചെയ്യാറുണ്ട്. മൂന്നുമാസം കഴിയുമ്പോഴേക്കും വിളവെടുക്കാം. കാലിത്തീറ്റയ്ക്കാണെങ്കിൽ ജനുവരി മുതൽ മാർച്ച് വരെ മൂന്നുപ്രാവശ്യം വിളവെടുക്കാം. ധാന്യത്തിനായി വിളവെടുക്കുമ്പോൾ ചെടികൾക്ക് പച്ചനിറമുള്ളപ്പോൾത്തന്നെ നിലംപറ്റെ കൊയ്തെടുക്കുന്നു. നന്നായി വിളഞ്ഞാൽ കൊയ്തെടുക്കുമ്പോൾ ധാന്യം കൊഴിഞ്ഞുപോകാനിടയുണ്ട്. വടക്കെ ഇന്ത്യയിലും മറ്റും കൃഷിചെയ്യപ്പെടുന്ന നല്ലയിനം ഓട്സ് 'കെന്റ്' എന്നറിയപ്പെടുന്നു. കടുപ്പമുള്ള വയ്ക്കോലും വലിപ്പം കൂടിയ ധാന്യവുമുള്ള ഈ ആസ്റ്റ്രേലിയൻ ഇനം 112 ദിവസംകൊണ്ട് കതിരിടുന്നു. ധാന്യം മില്ലിൽ കുത്തിയെടുത്ത് പ്രഭാതഭക്ഷണത്തിനുപയോഗിക്കുന്നു. കാലിത്തീറ്റയ്ക്ക് നല്ലൊരിനമാണിത്. ഗോതമ്പിൽ ഉള്ളതിനെക്കാൾ കൂടുതൽ ബി1, ബി2, ഇ എന്നീ ജീവകങ്ങൾ ഇതിലുണ്ട്.

"ഹോർഡിയം വൾഗേർ (Hordeum vulgare)" എന്ന ശാസ്ത്രനാമത്തിൽ അറിയപ്പെടുന്നു. വടക്കേ ഇന്ത്യയിൽ പാവപ്പട്ടവരുടെ ആഹാരമാണിത്. ഗോതമ്പുപൊടിയുമായി ചേർത്ത് ഉപയോഗിക്കുകയാണ് പതിവ്. വറുത്ത് പൊടിച്ച് 'ബത്തു' എന്നൊരു പലഹാരമുണ്ടാക്കുന്നു. കന്നുകാലികൾക്കും കുതിരയ്ക്കും തീറ്റയായും ഉപയോഗിക്കാറുണ്ട്. ബിയറും വിസ്കിയും ഉണ്ടാക്കുന്നതിനാവശ്യമായ യവ മദ്യം ഉണ്ടാക്കാനും പേൾ ബാർലിയുണ്ടാക്കാനും യവം ഉപയോഗിക്കുന്നു. ഉത്തർപ്രദേശ്, രാജസ്ഥാൻ എന്നീ സംസ്ഥാനങ്ങളിലാണ് ഇത് പ്രധാനമായും കൃഷിചെയ്യുന്നത്. ഉമിയുള്ള ആറുവരിയൻ ബാർലിയാണ് സാധാരണ കൃഷിചെയ്യുന്ന ഇനം. ഉമിയില്ലാത്ത ആറുവരിയനും രണ്ടുവരിയനും ചിലയിടങ്ങളിൽ കൃഷിചെയ്തുവരുന്നു. ഏതു കാലാവസ്ഥയിലും ഇവ വളരും. ബാർലി തനിവിളയായോ മിശ്രവിളയായോ കൃഷിചെയ്യാം. 

"സെക്കേൽ സിറിയൽ (Secale Cereale)" എന്നറിയപ്പെടുന്ന ഈ ധാന്യം പ്രധാനമായും റൊട്ടിയുണ്ടാക്കാനാണ് ഉപയോഗിക്കുന്നത്. കന്നുകാലികൾക്ക് ആഹാരമായും ആൽക്കഹോളും വിസ്കിയും ഉണ്ടാക്കാനും ഉപയോഗിക്കുന്നു. ചെടികൾ പാകമാകുന്നതിനുമുമ്പ് വെട്ടി വളമാക്കാറുണ്ട്. വയ്ക്കോൽ പായ്ക്കിങ്ങിനും കടലാസ്സു നിർമ്മാണത്തിനും ഉപയോഗിക്കുന്നു. ഗോതമ്പിനോടൊപ്പം മിശ്രവിളയായി കൃഷിചെയ്യുന്നുണ്ട്. ഗോതമ്പുമായി ഏറെ സാദൃശ്യവുമുണ്ട്. ഗോതമ്പുമണിയെക്കാൾ നീളം കൂടിയവയാണ് റൈ മണികൾ. റൈ ചെടികളുടെ നീല കലർന്ന പച്ച നിറം ഗോതമ്പുചെടികളിൽനിന്ന് ഇവയെ തിരിച്ചറിയാൻ സഹായിക്കുന്നു. തണുപ്പിനെ അതിജീവിക്കാൻ കഴിവുള്ള ഇതിന്റെ വിത്ത് വേനൽക്കാലാത്തിന്റെ അവസാനത്തേടെയാണ് വിതയ്ക്കുന്നത്. 

"പെന്നിസെറ്റെം ടൈഫോയിഡം (Pennisetum typhoideum)" എന്നതാണ് ബജ്റയുടെ ശാസ്ത്രനാമം(Pearl millet). പവിഴച്ചോളം എന്ന പേരിൽ അറിയപ്പെടുന്ന ബജ്റ പ്രധാനപ്പെട്ട ചെറു ധാന്യവിളയാണ്. ഏഷ്യയിലും ആഫ്രിക്കയിലുമാണ് ഇത് കൂടുതൽ ഉപയോഗിക്കപ്പെടുന്നത്. അസമിലൊഴികെ ഇന്ത്യയിലെ എല്ലാ സംസ്ഥാനങ്ങളിലും ഇത് കൃഷിചെയ്യുന്നുണ്ട്. വരണ്ട കാലാവസ്ഥയാണ് ബജ്റയുടെ കൃഷിക്ക് ഏറ്റവും അനുയോജ്യം. ഉത്തരേന്ത്യയിൽ ഇതിന്റെ കൃഷി സാധാരണ മണൽമണ്ണിലാണ് നടത്തുന്നത്. എന്നാൽ ദക്ഷിണേന്ത്യയിൽ താഴ്ച കുറഞ്ഞ കരിമണ്ണിലും ചെമ്മണ്ണിലും ചെങ്കൽമണ്ണിലും ബജ്റ കൃഷിചെയ്തുവരുന്നുണ്ട്.

മഴ പെയ്യുന്നതിനനുസരിച്ച് അതിന് ചിനപ്പുകൾ ഉണ്ടാകുന്നു എന്നുള്ളതാണ് ബജ്റയുടെ ഒരു പ്രത്യേകത. ആദ്യത്തെ ചിനപ്പുകളിലുണ്ടാകുന്ന കതിരുകൾ വിളവെടുപ്പിന് പാകമാകുമ്പോഴും പുതിയ ചിനപ്പുകൾ ഉണ്ടായിക്കൊണ്ടിരിക്കും. അതിനാൽ മറ്റു ധാന്യങ്ങളുടേതിൽനിന്നു വ്യത്യസ്തമായി പല പ്രാവശ്യമായിട്ടാണ് ഇതിന്റെ വിളവെടുക്കുന്നത്. നന്നായി മൂപ്പെത്തിയ കതിരുകൾ മുറിച്ചെടുത്ത് മൂന്നോ നാലോ ദിവസം കൂട്ടിയിടുന്നു. അതിനുശേഷം കാലികളെ നടത്തിയോ റോളറുകൾ ഉപയോഗിച്ചോ മെതിക്കുന്നു. അരിപോലെതന്നെ വേവിച്ച് ചോറാക്കി കഴിക്കാവുന്ന ഒരു ധാന്യമാണിത്. ഇതിന്റെ മാവ് റൊട്ടിയുണ്ടാക്കാനുപയോഗിക്കുന്നു. വയ്ക്കോൽ കന്നുകാലികൾക്ക് ആഹാരമായും പുര മേയാനും ഉപയോഗിക്കുന്നു.

"സെറ്റേറിയ ഇറ്റാലിക്ക (Setaria italica)" എന്ന ശാസ്ത്രനാമത്തിൽ അറിയപ്പെടുന്ന തിനയുടെ (Italian millets) ജന്മദേശം കിഴക്കൻ ഏഷ്യയാണെന്നു കരുതപ്പെടുന്നു. അമേരിക്കയിൽ ഫോഡർ വിളയായി കൃഷി ചെയ്യുന്ന തിന ചൈനയിൽ വിശുദ്ധ സസ്യമായി കരുതി ആരാധിച്ചുവരുന്നു. ആന്ധ്രപ്രദേശ്, മൈസൂർ, മഹാരാഷ്ട്ര എന്നിവിടങ്ങളിൽ ഇതിന്റെ കൃഷിയുണ്ട്. മൂപ്പുകുറവുള്ള ഈ വിളയ്ക്ക് വരൾച്ചയെ ചെറുത്തുനില്ക്കാൻ കഴിയും. മഴ കുറഞ്ഞ പ്രദേശങ്ങളിലേക്ക് അനുയോജ്യമായ ഒരു വിളയാണിത്. ജലസംഭരണശേഷിയുള്ള മണ്ണാണ് തിനക്കൃഷിക്ക് അനുയോജ്യമായിട്ടുള്ളത്. തനിവിളയായോ പരുത്തിയുമൊന്നിച്ച് മിശ്രവിളയായോ കൃഷിചെയ്യുന്നു. ഉമി കളഞ്ഞ ധാന്യം ചോറുപോലെ വേവിച്ചു ഭക്ഷിക്കാനും പായസമുണ്ടാക്കാനും ഉപയോഗിക്കുന്നു. വയ്ക്കോലിന് കനം കുറവാണ്. ഇത് കന്നുകാലികൾക്ക് ആഹാരമായി നല്കുന്നു.

റാഗി, മുത്താറി എന്നീ പേരുകളിലും കൂവരക് (Finger millet) അറിയപ്പെടുന്നു. ശാസ്ത്രനാമം. എല്യുസിൻ കൊറക്കാന (Eleusine coracana). കർണാടകയിലെ പ്രധാന ധാന്യവിളയാണിത്. തമിഴ്നാട്, ആന്ധ്രപ്രദേശ്, മഹാരാഷ്ട്ര എന്നീ സംസ്ഥാനങ്ങളിലും ഇതു ധാരാളമായി കൃഷിചെയ്തുവരുന്നു. മഴ വളരെ കുറഞ്ഞതും ജലസേചനസൌകര്യം ഇല്ലാത്തതുമായ പ്രദേശങ്ങളിലാണ് കൂവരക് സാധാരണയായി കൃഷിചെയ്യുന്നത്. ചെമ്മൺപ്രദേശങ്ങളിലും മണൽപ്രദേശങ്ങളിലും കൂവരക്കൃഷി നടത്താറുണ്ട്. നാലഞ്ചുമാസംകൊണ്ട് മൂപ്പെത്തുന്ന കൂവരക് കൊയ്തെടുത്തു കറ്റകെട്ടി ഉണക്കാനിടുന്നു. കൂവരകിന് മറ്റു ധാന്യങ്ങളെക്കാൾ സംഭരണശേഷി കൂടുതലുണ്ട്. അൻപത് വർഷത്തോളം കൂവരക് യാതൊരു കേടും കൂടാതെ സൂക്ഷിക്കാവുന്നതാണ്. അതിനാൽ ക്ഷാമകാലത്തേക്ക് കരുതിവയ്ക്കാൻ അനുയോജ്യമായ ധാന്യമാണിത്. ധാന്യവർഗങ്ങളിൽവച്ച് ഉമിയുടെ അംശം ഏറ്റവും കുറഞ്ഞത് കൂവരകിലാണ്; ആറ് ശതമാനം. 

വളരെയധികം പോഷകമൂല്യങ്ങൾ കൂവരകിലുണ്ട്. കാൽസ്യം, ഫോസ്ഫറസ്, ഇരുമ്പ് എന്നിവ കൂടാതെ മാംസ്യവും കൂവരകിൽ അടങ്ങിയിരിക്കുന്നു. പ്രമേഹരോഗികൾക്ക് ഈ ധാന്യം വളരെ അനുയോജ്യമാണ്. കുഞ്ഞുങ്ങൾക്ക് സാധാരണയായി കൂവരക് നല്കാറുണ്ട്. മഹാരാഷ്ട്ര, ഗുജറാത്ത് എന്നിവിടങ്ങളിൽ കൂവരക് മുളപ്പിച്ച് ലഹരി കുറഞ്ഞ ഒരിനം മദ്യം നിർമ്മിക്കാറുണ്ട്. വയ്ക്കോൽ നല്ലൊരു കാലിത്തീറ്റയാണ്.

പനിവരക്(Common millet) പാനിക്കം മിലിയേസിയം (Panicum millaceaum) എന്ന ശാസ്ത്രനാമത്തിൽ അറിയപ്പെടുന്നു. ഇന്ത്യക്കു പുറമേ മംഗോളിയ, ജപ്പാൻ, റഷ്യ എന്നിവിടങ്ങളിലും പനിവരക് കൃഷിചെയ്യുന്നുണ്ട്. താരതമ്യേന മൂപ്പ് കുറഞ്ഞവയായതുകൊണ്ടും ഫലപുഷ്ടി ഇല്ലാത്ത മണ്ണിൽ നന്നായി വളരുന്നതുകൊണ്ടും മറ്റു വിളകളൊന്നും കൃഷിചെയ്യാത്ത പ്രദേശങ്ങളിലാണ് പൊതുവേ പനിവരക് കൃഷിചെയ്യുന്നത്. വടക്കേ ഇന്ത്യയിൽ വേനൽക്കാല വിളയായി കൃഷിചെയ്യുന്നു. 70-90 ദിവസമാകുമ്പോഴേക്കും പനിവരക് കൊയ്തെടുക്കാം. ചെടികൾ ചുവടോടെ പിഴുതെടുക്കുകയാണു പതിവ്. ധാന്യങ്ങൾ പൊഴിയുന്നതുകൊണ്ട് ഉടൻതന്നെ കറ്റ മെതിക്കുന്നു. പനിവരക് പൊടിച്ചുണ്ടാക്കുന്ന മാവ് റൊട്ടി, ചപ്പാത്തി തുടങ്ങിയ പല പലഹാരങ്ങളുണ്ടാക്കാനുപയോഗിക്കുന്നു. ഇതിന്റെ വയ്ക്കോൽ സാധാരണഗതിയിൽ കാലിത്തീറ്റയായി ഉപയോഗിക്കാറില്ല.

വരക് (Caudomillet) "പസ്പാലം സ്കോർബിക്കുലാറ്റം (Paspalam scorbiculatum)" എന്ന ശാസ്ത്രനാമത്തിൽ അറിയപ്പെടുന്നു. ധാന്യവിളകളിൽവച്ച് ഏറ്റവും പരുക്കൻ ഇനമായ വരകിനു തന്നെയാണ് മൂപ്പെത്താൻ ഏറ്റവും കൂടുതൽ സമയം വേണ്ടതും. വരൾച്ചയെ അതിജീവിക്കാൻ വരകിന് അസാമാന്യമായ കഴിവുണ്ട്. ശരിക്കു പാകമാകാത്ത ധാന്യങ്ങളിലും ഉമിയിലും വിഷാംശമുണ്ട്. നന്നായി വിളഞ്ഞശേഷം വിളവെടുത്ത് കുറേനാൾ സൂക്ഷിച്ചശേഷമേ ഉപയോഗിക്കാവൂ. ഇതിന്റെ വയ്ക്കോൽ കന്നുകാലികൾക്ക് തീറ്റയായി കൊടുക്കാറില്ല. മഹാരാഷ്ട്ര, തമിഴ്നാട്, ആന്ധ്രപ്രദേശ് എന്നീ സംസ്ഥാനങ്ങളിൽ മാത്രമേ വരക് കൃഷി ചെയ്യുന്നുള്ളൂ.

കുതിരവാലിയുടെ (കുതിരവള്ളി) ശാസ്ത്രനാമം: "എക്കൈനോക്ളോവ ഫ്രുമെന്റേസിയ" (Echinochloa frumentasia) എന്നാണ്. ഇന്ത്യയുടെ വിവിധ ഭാഗങ്ങളിൽ ഖരീഫ് വിളയായി ഇത് കൃഷിചെയ്യുന്നു. മധ്യപ്രദേശ്, ഉത്തർപ്രദേശ്, തമിഴ്നാട്, കർണാടക, ആന്ധ്രപ്രദേശ്, മഹാരാഷ്ട്ര, ബിഹാർ എന്നിവിടങ്ങളിലാണ് പ്രധാനമായും കുതിരവാലി കൃഷിചെയ്യുന്നത്. വരൾച്ചയെയും വെള്ളപ്പൊക്കത്തെയും അതിജീവിക്കാൻ കെല്പുള്ള, വേഗത്തിൽ വളരുന്ന സസ്യമാണിത്. മൂന്നോ നാലോ മാസംകൊണ്ട് മൂപ്പെത്തുന്ന കുതിരവള്ളി നിലത്തോടു ചേർത്ത് കൊയ്തെടുത്തു കറ്റകെട്ടി ഒരാഴ്ചയോളം പാടത്തുതന്നെ ഇടുന്നു. കന്നുകാലികളെ നടത്തിയോ മറ്റോ കറ്റ മെതിക്കുന്നു. ഉമി കളഞ്ഞ ധാന്യം നെല്ലരി പോലെ വേവിച്ചു ഭക്ഷിക്കുകയോ പൊടിച്ച് ചപ്പാത്തിയും മറ്റും ഉണ്ടാക്കുകയോ ചെയ്യുന്നു. കുതിരവാലിയുടെ വയ്ക്കോൽ ഗുണമേന്മ കുറഞ്ഞതായതിനാൽ അപൂർവമായേ കാലിത്തീറ്റയായി ഉപയോഗിക്കാറുള്ളൂ.

ചാമയുടെ(Little millet) ശാസ്ത്രനാമം: "പാനിക്കം മിലിയേർ (Panicum milliare)." എന്നാണ്. ചാമ വളരെ കുറച്ചു സ്ഥലത്തു മാത്രമേ കൃഷിചെയ്യുന്നുള്ളൂ. പാവപ്പെട്ടവരുടെ ആഹാരവിളയായിട്ടാണ് ഇത് അറിയപ്പെടുന്നത്. ക്ഷാമകാലത്താണ് ചാമ ആഹാരമായി ഉപയോഗിക്കുക. വരൾച്ചയെയും വെള്ളക്കെട്ടിനെയും അതിജീവിക്കാൻ ഇതിനു കഴിയും.

മണിച്ചോളം (Andropogon sorgum), മക്കച്ചോളം (Zea maize), ബജ്റ (Pennisettum typhoideum), തിന (Setaria italica), പനിവരക് (Panicum milaceaum), കൂവരക് (Eleusine coracana), ഓട്സ് (Avena sativa) എന്നിവ ധാന്യവർഗ ഫോഡർ വിളകളായി കൃഷിചെയ്തുവരുന്നു. ധാന്യവിളകൾ എല്ലാംതന്നെ പോയേസീ (ഗ്രാമിനെ) സസ്യകുടുംബത്തിൽപ്പെടുന്നവയാണ്. എന്നാൽ പോളിഗോണേസീ (Polygonaceae) കുടുംബത്തിലെ ബക് വീറ്റ് (buck wheat) എന്ന് പൊതുവേ അറിയപ്പെടുന്ന ഫാഗോപൈറം സജിറ്റേറ്റവും (Fagopyrum sagittatum) ധാന്യവിളകളിൽപ്പെടുന്നു. ഈ ധാന്യത്തിന്റെ പൊടി ഗോതമ്പുപൊടിയുമായിച്ചേർത്ത് റൊട്ടിയുണ്ടാക്കാനുപയോഗിക്കുന്നു. വിത്തിന്റെ ഉമി മാറ്റിയശേഷമാണ് കഞ്ഞിയുണ്ടാക്കുന്നത്. സൂപ്പും കറികളും മറ്റും കട്ടിയുള്ളതാക്കാൻ ഇതിന്റെ പൊടി ഉപയോഗിക്കുന്നുണ്ട്. കാലിത്തീറ്റയായും ഉപയോഗിക്കുന്നു. ഇതിൽ അടങ്ങിയിരിക്കുന്ന റുട്ടിൻ (rutin) എന്ന ഗ്ളൂക്കോസൈഡ് ജന്തുക്കളുടെ രക്തധമനികൾ പൊട്ടിപ്പോകാൻ കാരണമാകാറുണ്ട്. മനുഷ്യർക്കും കന്നുകാലികൾക്കും ത്വഗ്രോഗങ്ങൾക്കും ചൊറിച്ചിലിനും കാരണമാകുന്നതിനാൽ പലപ്പോഴും ഇത് തീറ്റയായി നല്കാറില്ല. വിത്ത് പക്ഷികൾക്ക് ആഹാരമായി നല്കിവരുന്നു.


</doc>
<doc id="225990" url="https://ml.wikipedia.org/wiki?curid=225990" title="തിരണ്ടുകല്യാണം">
തിരണ്ടുകല്യാണം

പെൺകുട്ടികൾ ഋതുമതികളാകുമ്പോൾ നടത്തുന്ന ഒരു ആഘോഷമാണ് തിരണ്ടുകല്യാണം. ഋതുമതിയാകുന്ന ദിവസം മുതൽ നിശ്ചിത ദിവസത്തേക്ക് അശുദ്ധി ആചരിച്ച ശേഷം നടത്തുന്ന ശുദ്ധീകരണവും തുടർന്നുള്ള ആഘോഷങ്ങളുമാണ് ഇത്. അശുദ്ധിയുടെ ദിവസങ്ങൾ, ശുദ്ധീകരണകർമങ്ങൾ, ഇതര ചടങ്ങുകൾ എന്നിവ ദേശ-സമുദായഭേദമനുസരിച്ച് വ്യത്യസ്തങ്ങളാണ്. 

ഈ ആഘോഷങ്ങൾ ഋതുമതികൾക്ക് സ്വന്തം ശരീരത്തിൽ നടക്കുന്ന മാറ്റങ്ങളെപ്പറ്റി വന്നുപെടാവുന്ന സന്ദേഹങ്ങൾക്കും സംശയങ്ങൾക്കും അറുതിവരുത്താൻ സഹായകമായിരുന്നു. വരും തലമുറകൾക്കായി സമൂഹം അതിന്റെ ഊർവരത ഒരിക്കൽക്കൂടി ഉറപ്പാക്കുന്ന, എല്ലാവരും പങ്കുവക്കുന്ന ആ സന്തോഷത്തിന്റെ ദിനങ്ങൾ പെൺകുട്ടികൾക്ക് ആത്മവിശ്വാസം പകരാനും സഹായകരമായിരുന്നു. വിദ്യാഭ്യാസം സാർവത്രികമായതോടെ ആധുനികവൈദ്യശാസ്ത്രവും ശരീരശാസ്ത്രവും വ്യാപകമായി ചർച്ചചെയ്യപ്പെട്ടു തുടങ്ങിയപ്പോൾ സാംസ്കാരികസങ്കല്പങ്ങളിൽ അതുകൊണ്ടുവന്ന മാറ്റങ്ങൾ കാരണമായി പിൽക്കാലത്ത് ഈ ആഘോഷം കേരളത്തിൽ നിലച്ചുപോയി.

പെൺകുട്ടി ഋതുമതിയാകുന്നതുമായി ബന്ധപ്പെട്ട് വൈവിദ്ധ്യമേറിയ ആചാരാനുഷ്ഠാനങ്ങൾ ലോകമെമ്പാടുമുണ്ടു്. 

അക്കൂട്ടത്തിൽ ദക്ഷിണേന്ത്യയിൽ വ്യാപകമായിരുന്ന ആഘോഷമാണു് തിരണ്ടുകല്യാണം.അതു് ഏറെക്കുറെ ഇന്നും നിലനിൽക്കുന്നത് തമിഴ്‌നാട്ടിലാണ്. ക്ഷണക്കത്തടിച്ച് ബന്ധുമിത്രാദികളെയെല്ലാം വിളിച്ചുകൂട്ടി പന്തൽ കെട്ടി (ഇപ്പോൾ കല്യാണമണ്ഡപങ്ങളും മറ്റും വാടകക്കെടുത്തും ഇതു നടത്താറുണ്ടു്) നടത്തുന്ന വിപുലമായ ആഘോഷമാണു് അവിടത്തെ 'പൂപ്പുനിത നീരാട്ടുവിഴാ' എന്നറിയപ്പെടുന്ന തിരണ്ടുകല്യാണം. 'കന്നി'പ്പെണ്ണിനു് അതിഥികൾ ഉപഹാരങ്ങൾ നല്കുന്ന പതിവുമുണ്ടു്. ഋതുമതിയായ പെൺകുട്ടിയെ ഏഴാം ദിവസം വരെ മാറ്റിയിരുത്തുകയും വിശേഷാൽ ഭക്ഷണങ്ങൾ നല്കുകയും ചെയ്യും. കരിപ്പട്ടി (പനഞ്ചക്കര), മുട്ട, നല്ലെണ്ണ (എള്ളെണ്ണ), അരിപ്പൊടി എന്നിവ ചേർത്ത് ഉരുളയാക്കിയെടുക്കുന്ന പോഷകസാന്ദ്രമായ ഒരു വിഭവമാണു് ഇതിൽ പ്രധാനം. ബന്ധുക്കൾ വീട്ടിലെത്തി പെൺകുട്ടിക്കു് ഈ ആചാരഭക്ഷണം ഉണ്ടാക്കി നല്കണമെന്നാണു് വ്യവസ്ഥ. ഇതിനു് 'മാവുകൊട'എന്നാണ് പേരു്. ഏഴാം ദിവസം പെൺകുട്ടിയെ കുളിപ്പിച്ചു് അണിയിച്ചൊരുക്കി വീടിന്റെ ഉമ്മറത്തേക്കു് കൊണ്ടുവരും. തുടർന്നു് പുണ്യാഹവും ആരതിയുഴിയലും നടത്തും. ക്ഷണിതാക്കൾക്കെല്ലാം സദ്യയും ഉണ്ടായിരിക്കും. തമിഴ്നാട്ടിൽ തിരണ്ടുകല്യാണം കഴിഞ്ഞ പെൺകുട്ടി കല്യാണം വരെ ചാന്തുപൊട്ടണിയുന്ന പതിവുണ്ടു് . 

ഇതിലൂടെ പെൺകുട്ടി "വിവാഹയോഗ്യയായി" എന്നു് അറിയിക്കുകയാണു്.

തെക്കൻ കേരളത്തിലെ മിക്കവാറും എല്ലാ ഹിന്ദുസമുദായങ്ങളിലും തിരണ്ടുകല്യാണം അഥവാ കുഞ്ഞികല്യാണം മുമ്പ് നിലവിലുണ്ടായിരുന്നു. എന്നാൽ വടക്കൻ കേരളത്തിൽ പാണൻ, പുള്ളുവൻ, വേലൻ, മുക്കുവൻ, കണിയാൻ, കമ്മാളൻ, പറയർ, പുലയർ, കൊച്ചുവേലർ, മുതുവർ, മലങ്കുറവർ തുടങ്ങിയ സമുദായങ്ങൾക്കിടയിലാണ് ഇതു നടത്താറുള്ളത്. തിരണ്ടുമംഗലം എന്ന പേരിലും അവിടെ ഇതറിയപ്പെടുന്നു.

മലബാറിലെ തിരണ്ടുകല്യാണത്തെപ്പറ്റി എം.വി. വിഷ്ണുനമ്പൂതിരി നല്കുന്ന വിവരങ്ങൾ പ്രകാരം, ഈഴവ സമുദായത്തിൽ 12-ാം ദിവസമാണ് ഈ ചടങ്ങു നടത്തുന്നത്; മണ്ണാന്മാർ പെൺകുട്ടിയെ കുരുത്തോല കൊണ്ടുള്ള മെയ്യാഭരണങ്ങൾ അണിയിച്ചശേഷം തലേന്ന് 'ചടങ്ങുപാട്ട്' നടത്തും. തുടർന്ന് സ്ത്രീകൾ നടത്തുന്ന ചമഞ്ഞുപാട്ടുമുണ്ട്. പുലയർ ഏഴാം ദിവസം വീടിനു മുമ്പിൽ വാകക്കൊമ്പു നാട്ടി 'വാകകർമ'നടത്തിയ ശേഷം തിരണ്ട പെണ്ണിനെ മറ്റ് ആറ് പെണ്ണുങ്ങളോടൊപ്പം കൊണ്ടു വന്ന് വാകയെ വലം വയ്പിക്കും. തുടർന്ന് ആ ഏഴു പെൺകുട്ടികളും കൂടി വാകത്തൊലി കൊത്തിയെടുത്ത് അവിടെ വച്ചിട്ടുള്ള ഉരലിലിട്ട് ഇടിച്ച് പൊടിയാക്കും. തുടർന്ന് ആ വാകപ്പൊടിയുമായി ഏഴുപേരും നീരാട്ടിനു പോകും. കുളിച്ചുവന്ന ശേഷം ഋതുവായ പെൺകുട്ടി കലത്തിലെ വെള്ളം വാകച്ചോട്ടിൽ നിന്ന് തലയിലൊഴിക്കണം. അപ്പോൾ കർമി ഇളനീർ തളിച്ച് പുണ്യാഹം നടത്തും. മലയർ അഞ്ചാം ദിവസം തിരണ്ടുമംഗലം നടത്തും. ആ സമയത്ത് തിരണ്ടുപാട്ടു പാടും. വേലർ, പുലയർ, കമ്മാളർ, ഈഴവർ എന്നിവരും തിരണ്ടുപാട്ട് നടത്താറുണ്ട്.

തെക്കെ മലബാറിൽ നായർ സമുദായത്തിലും 1950കൾ വരെ തിരണ്ടുകല്യാണം ആഘോഷിച്ചിരുന്നു. ഋതുമതിയായാൽ മൂന്നു ദിവസത്തേക്കു് പെൺകുട്ടി പ്രത്യേകം വേർതിരിച്ച മുറിയിൽ ഇരിക്കണം. മുറിയുടെ ചുമരുകൾ അരിമാവു കൊണ്ടു് അണിഞ്ഞു് ഭംഗി വരുത്താറുണ്ട്. അയല്പക്കത്തെ സ്ത്രീകൾ വിശേഷമന്വേഷിച്ചു വരും. പെൺകുട്ടിക്കു അവർ സമ്മാനങ്ങളും കൊണ്ടുവരും. നാലാം ദിവസം മാറ്റുടുത്ത് കുളത്തിൽ ആഘോഷമായി കുളിച്ചെത്തുന്ന പെൺകുട്ടിയെ ആർപ്പുവിളികളോടെ വീട്ടിലേക്കാനയിക്കും. തുടർന്നു് സദ്യയും നടത്തിപ്പോന്നു.

ആധുനികവൽക്കരിക്കപ്പെട്ട കേരളത്തിലെ ഇന്നത്തെ സമൂഹത്തിൽ ഒരു വിഭാഗവും ഈ ആഘോഷം ഇപ്പോൾ നടത്താറില്ല.



</doc>
<doc id="225991" url="https://ml.wikipedia.org/wiki?curid=225991" title="ലക്കി ബാംബൂ">
ലക്കി ബാംബൂ

ഡ്രസീന ജീനസിൽ പെടുന്ന ഒരു ചെറുസസ്യമാണ് ലക്കി ബാംബൂ(Lucky Bamboo). (യഥാർത്ഥ ബാംബൂ (മുള)യുമായി ഇവയ്ക്ക് യാതൊരു ബന്ധവുമില്ല). ഇംഗ്ലീഷിൽ ഈ സസ്യം Ribbon Dracaena, Belgian Evergreen, Ribbon Plant എന്നീ പേരുകളിലും അറിയപ്പെടുന്നു. ലക്കി ബാംബൂവിന്റെ ശാസ്ത്രീയ നാമം Dracaena sanderiana എന്നാണ്. 

ഇളം പച്ച നിറത്തിലുള്ള താണ് ഇവയുടെ കാണ്ഡവും ഇലകളും. പൊതുവെ ഒരു അകത്തളസസ്യമായാണ് ലക്കി ബാംബൂവിനെ കണ്ടുവരുന്നത്. ആഫ്രിക്കയിലെ കാമറൂണാണ് ഇതിന്റെ സ്വദേശം. ഈർപ്പമുള്ള ചില മഴക്കാടുകളിലും ഇവയെ സ്വാഭാവിക സ്ഥിതിയിൽ കാണാം. 

കുറ്റിചെടിയായി വളരുന്ന ഇവയ്ക്ക് 1.5 മീറ്റർ (5അടി) വരെ ഉയരം വെക്കും. ഇലകൾക്ക് 15-25 സെ.മീ നീളവും, 1.5-4 സെ.മീ വീതിയും കാണപ്പെടുന്നു. ജലാംശം അധികമുള്ള ചുറ്റുപാടാണ് ഈ സസ്യത്തിന് അനുയോജ്യം. നേരിട്ടുള്ള സൂര്യപ്രകാശം ഏൽക്കുന്നത് ഇലകൾ കരിഞ്ഞുണങ്ങാൻ കാരണമാകും. ജന്മം കൊണ്ട് ഒരു ഏഷ്യൻ സസ്യമല്ലെങ്കിൽകൂടിയും, "ചൈനീസ് ലക്കി ബാംബൂ" എന്നപേരിൽ ഇന്ന് ഈ സസ്യം വിപണിയിൽ ലഭ്യമാണ്.

വീടുകൾക്കും ഓഫീസുകൾക്കും അനുയോജ്യമായ അകത്തളസസ്യം എന്ന നിലയിൽ ഇവ പ്രശസ്തിയാർജ്ജിച്ച ഒരു ചെടിയാണ്. കൂടാതെ ഫെങ് ഷൂയ് വിശ്വാസമനുസരിച്ച് ഐശ്വര്യം കൊണ്ടുവരുന്ന സസ്യം എന്ന ഖ്യാതിയും ഇവയ്ക്കുണ്ട്. 

മണ്ണിൽ വളരുമെങ്കിലും ചെറു തണ്ടുകളായ് മുറിച്ച് വേരുകൾ വെള്ളത്തിൽവെച്ച് വളർത്തിയാണ് ഇവ വിപണിയിലെത്തുന്നത്. ഒരോ രണ്ടാഴ്ച കൂടുംതോറും ലക്കി ബാംബുവിന്റെ വെള്ളം മാറ്റേണ്ടത് ആവശ്യമാണ്. അധികതോതിൽ ഫ്ലൂറിൻ, ക്ലോറിൻ എന്നിവയടങ്ങിയ വെള്ളം ഇവയ്ക്ക് അനുയോജ്യമല്ല. താപനിലയാണ് ഇവയ്ക്ക് അഭികാമ്യം. നേരിട്ടുള്ള സൂര്യപ്രകാശമേൽക്കുന്നത് ഇലകളിൽ മഞ്ഞനിറം സൃഷ്ടിക്കുകയോ ഇലകൾ ഉണങ്ങാൻ കാരണമാകുകയോചെയ്യും.



</doc>
<doc id="225992" url="https://ml.wikipedia.org/wiki?curid=225992" title="ബർണാഡിനൊ ടെലസ്യൊ">
ബർണാഡിനൊ ടെലസ്യൊ

ഒരു ഇറ്റാലിയൻ തത്ത്വചിന്തകനായിരുന്നു ബർണാഡിനൊ ടെലസ്യൊ. "നവോത്ഥാന പ്രതിഭ" എന്നു പ്രശസ്തിയാർജിച്ച ഇദ്ദേഹം 1509-ൽ ഇറ്റലിയിലെ കൊസൻസ (Cosenza)യിൽ ജനിച്ചു.

പാദുവ സർവ്വകലാശാലയിൽ ചേർന്നു തത്ത്വശാസ്ത്രം, ഊർജതന്ത്രം, ഗണിതശാസ്ത്രം തുടങ്ങിയ വിഷയങ്ങൾ പഠിച്ചു; 1535-ൽ ഇവിടെനിന്ന് ഇദ്ദേഹത്തിനു ഡോക്ടർ ബിരുദം ലഭിച്ചു. പാദുവയിൽ വച്ച് അരിസ്റ്റോട്ടലിന്റെ സിദ്ധാന്തങ്ങൾ പഠിക്കുന്നതിനും അവിറോയിസ്റ്റിക് (Aviroistic), അലക്സാൻഡ്രിസ്റ്റ് (Alexandrist) എന്നീ അരിസ്റ്റോട്ടലിയൻ വീക്ഷണരീതികളുമായി ബന്ധപ്പെടുന്നതിനും ഇദ്ദേഹത്തിന് അവസരം സിദ്ധിച്ചു. എന്നാൽ കാലഘട്ടത്തിന്റെ പ്രവണത മനസ്സിലാക്കിയ ടെലസ്യൊ അരിസ്റ്റോട്ടലിയൻ ചിന്തകളിൽ ആകൃഷ്ടനാകാതെ പ്രകൃതിയെ തന്റെ പഠനവിഷയമായി തിരഞ്ഞെടുക്കുകയാണുണ്ടായത്. അരിസ്റ്റോട്ടലിയൻ ചിന്തകളെ ഇദ്ദേഹം ശക്തിയായി വിമർശിക്കുകയും ചെയ്തു. പല മാർപാപ്പമാരുമായും ഇദ്ദേഹം മൈത്രീബന്ധം പുലർത്തിയിരുന്നു. ഗ്രിഗോറി XIII-ആമൻ മാർപാപ്പ ആശയപ്രചാരണത്തിനായി ഇദ്ദേഹത്തെ റോമിലേക്ക് ക്ഷണിച്ചത് അക്കാലത്തെ വലിയൊരു അംഗീകാരമായി കരുതപ്പെടുന്നു.
1586-ൽ പ്രസിദ്ധീകരിച്ച ഓൺ ദി നേച്ചർ ഒഫ് തിങ്സ് അക്കോർഡിംഗ് റ്റു ദെയ്ർ പ്രിൻസിപ്പിൾസ് എന്ന കൃതിയിലാണ് ടെലസ്യൊയുടെ ആശയങ്ങൾ പ്രധാനമായും അടങ്ങിയിട്ടുള്ളത്. അരിസ്റ്റോട്ടലിയന്മാർ ചെയ്തിട്ടുള്ളതുപോലെ മുൻവിധിയോടുകൂടി ആവിഷ്കരിച്ചിട്ടുള്ള അമൂർത്തമായ ആശയങ്ങളുടെ അടിസ്ഥാനത്തിലല്ല പ്രകൃതിയെ വീക്ഷിക്കേണ്ടതെന്നും, മറിച്ച് പ്രത്യക്ഷജ്ഞാനത്തിലൂടെ വേണം അതു നിർവഹിക്കേണ്ടതെന്നും ഇദ്ദേഹം അഭിപ്രായപ്പെട്ടു. പ്രകൃതിയെ പ്രകൃതി തത്ത്വങ്ങൾ അനുസരിച്ചു തന്നെ പഠിക്കണമെന്നും ദ്രവ്യവും രണ്ടു സജീവ ശക്തികളായ ചൂടും തണുപ്പും ഉൾപ്പെട്ടതാണ് പ്രകൃതിയെന്നും ഇദ്ദേഹം സിദ്ധാന്തിച്ചു. 

ശരീരത്തിനും ചേതനയ്ക്കുംപുറമേ "മെൻസ്" (mens) അഥവാ "അനിമാ സൂപ്പർ അഡിറ്റ" (anima super addita) എന്ന ഒരു പ്രതിഭാസത്തെയും ദൈവം സൃഷ്ടിച്ചു മനുഷ്യനു നൽകിയിട്ടുണ്ട്; ഇതിന്റെ സാന്നിധ്യം ശരീരത്തെയും മനസ്സിനെയും ബോധ്യപ്പെടുത്തുകയും ചെയ്തിട്ടുണ്ട്. പ്ലേറ്റോണിക് - അഗസ്റ്റീനിയൻ പാരമ്പര്യത്തിലെ ആത്മാവിനു സമാനമായിട്ടാണ് ടെലസ്യൊ മെൻസ്' എന്ന സങ്കല്പനം ആവിഷ്ക്കരിച്ചിട്ടുള്ളത്. സ്വയം സംരക്ഷണത്തിനുള്ള വാസന ജീവനുള്ളതും ഇല്ലാത്തതുമായ എല്ലാ വസ്തുക്കളിലും അടങ്ങിയിട്ടുണ്ട്. എന്നാൽ മനുഷ്യൻ ഇതിനു പുറമേ ദൈവവുമായി ഒത്തുചേർന്നു പരമമായിട്ടുള്ളതിനെ അനുഭവിച്ചറിയാൻ ആഗ്രഹിക്കുന്നു.
ദൈവം ഉണ്ട് എന്നു തെളിയിക്കാനായി ടെലസ്യൊ പ്രത്യേക വാദമുഖങ്ങൾ ഒന്നും അവതരിപ്പിച്ചിട്ടില്ല. പ്രപഞ്ചത്തിൽ കാണുന്ന അടുക്കും ചിട്ടയും തന്നെയാണ് ദൈവ സാന്നിദ്ധ്യത്തിന്റെ മികച്ച ദൃഷ്ടാന്തം എന്നു ഇദ്ദേഹം കരുതി. ആധുനിക ചിന്തയുടെ തുടക്കം കുറിച്ചത് ടെലസ്യൊയാണെന്നു ഫ്രാൻസിസ് ബേക്കൺ അഭിപ്രായപ്പെട്ടിട്ടുണ്ട്. അരിസ്റ്റോട്ടലിയൻ ചിന്തകൾക്കെതിരെ ആദ്യമായി ശബ്ദം ഉയർത്തിയതും ടെലസ്യൊയാണ്. ഗലീലിയൊ ഗലീലി (Galileo Galilei), തൊമാസൊ കാംപാനെല്ലാ (Tomaso Campanella), ഫ്രാൻസിസ് ബേക്കൺ, തോമസ് ഹോബ്സ് തുടങ്ങിയവർ ടെലിസ്യൊയുടെ ചിന്തകളിൽ നിന്നും പ്രചോദനം ഉൾക്കൊണ്ടു നൂതന ചിന്താപ്രസ്ഥാനങ്ങൾ വളർത്തിയെടുത്തവരാണ്. 1588 ഒക്ടോബർ 2-ന് ഇദ്ദേഹം അന്തരിച്ചു.



</doc>
<doc id="225997" url="https://ml.wikipedia.org/wiki?curid=225997" title="ഇബ്രാഹിം ഖുറൈഷി">
ഇബ്രാഹിം ഖുറൈഷി

ആംസ്റ്റർഡാം കേന്ദ്രീകരിച്ചു പ്രവർത്തിക്കുന്ന പ്രമുഖ ചിത്രകാരനും ഫോട്ടോഗ്രാഫറും വിഷ്വൽ ആർട്ടിസ്റ്റുമാണ് ഇബ്രാഹിം ഖുറൈഷി(ജനനം : 1973).

കെനിയയിലെ നെയ്റോബിയിൽ ജനിച്ചു. യെമനി -ഉസ്ബെക്ക് വംശജരായിരുന്നു മാതാപിതാക്കൾ. വീഡിയോ, ഫിലിം, ഇൻസ്റ്റലേഷൻ, ഫോട്ടോ പെയിന്റിംഗ് തുടങ്ങി നൃത്തവും അഭിനയവും ഉൾപ്പെടെ ഇബ്രാഹിം ആത്മാവിഷ്കാരത്തിനായി ഉപയോഗിക്കുന്നു.
കൊച്ചി-മുസിരിസ് ബിനാലെയിൽ 'ഇസ്ലാമിക് വയലിൻസ്' എന്ന ഇൻസ്റ്റലേഷനാണ് അവതരിപ്പിച്ചത്. ശ്രേണിയിൽ ഘടിപ്പിച്ച മുപ്പതു വയലിനുകളുടെ വീഡിയോ - ശബ്ദ ഇൻസ്റ്റലേഷനാണിത്. 1960 കളിലെ ഫ്ലക്സസ് പ്രസ്ഥാനത്തിനു സമർപ്പിക്കപ്പെട്ടതാണീ രചന. 

പേർഷ്യൻ, അറബിക്, ഉറുദു, ടർക്കിഷ് കവിതകളുടെ സ്വാധീനം ഈ രചനയ്ക് 2008 ലെ ആദ്യ പ്രിക്സ് ജാർഡിൻ ദ യൂറോപ്പ് പ്രൈസ് ലഭിച്ചിട്ടുണ്ട്.



</doc>
<doc id="226000" url="https://ml.wikipedia.org/wiki?curid=226000" title="എഡ്വേർഡ് ടെല്ലർ">
എഡ്വേർഡ് ടെല്ലർ

എഡ്വേർഡ് ടെല്ലർ അമേരിക്കൻ ഭൗതികശാസ്ത്രജ്ഞനായിരുന്നു. രണ്ടാം ലോകയുദ്ധകാലത്ത് മാൻഹട്ടൻ പ്രോജക്റ്റിൽ പ്രവർത്തിച്ച് ആദ്യ അണ്വായുധമായ ഹൈഡ്രജൻ ബോംബ് നിർമിച്ചു. ഹൈഡ്രജൻ ബോംബിന്റെ പിതാവ്' എന്ന പേരിലാണ് ടെല്ലർ കൂടുതൽ പ്രഖ്യാതനായിത്തീർന്നിട്ടുള്ളത്.

ടെല്ലർ 1908 ജനുവരി15-ന് ഹംഗറിയിലെ ബുഡാപെസ്റ്റിൽ ജനിച്ചു. ജർമനിയിലെ വിദ്യാഭ്യാസത്തിനുശേഷം 1930-ൽ ലീപ്സിഗ് സർവകലാശാലയിൽനിന്ന് പിഎച്ച്.ഡി. ബിരുദം നേടി. 1941-ൽ യു.എസ്.പൗരത്വം സ്വീകരിച്ച ടെല്ലർ ഗോട്ടിങ്ഗെൻ, വാഷിംഗ്ടൺ, കൊളംബിയ, ഷിക്കാഗോ, കാലിഫോർണിയ എന്നീ സർവ്വകലാശാലകളിലും ലോസ് അലമോസ് സയന്റിഫിക് ലബോറട്ടറി, ലോറന്റ്സ് ലിവർമോർ ലബോറട്ടറി എന്നിവിടങ്ങളിലും ഔദ്യോഗിക സേവനമനുഷ്ഠിച്ചു.
ആദ്യ ഹൈഡ്രജൻ ബോംബിന്റെ നിർമിതിക്കുവേണ്ട തത്ത്വം വികസിപ്പിച്ചെടുത്തതാണ് (1949-51) ടെല്ലറിന്റെ അറിയപ്പെടുന്ന സംഭാവന. പിൽക്കാലത്ത്, സമാധാനാവശ്യങ്ങൾക്കായി അണ്വായുധശേഷി ഉപയോഗിക്കാനുള്ള പഠനങ്ങൾക്ക് ഇദ്ദേഹം തുടക്കമിടുകയും റിയാക്റ്ററുകളുടെ സുരക്ഷാ സംവിധാനങ്ങളിൽ ശ്രദ്ധ പതിപ്പിക്കുകയും ചെയ്തു. അറ്റോമിക് എനർജി കമ്മിഷന്റെ റിയാക്റ്റർ സേഫ്ഗാർഡ് കമ്മിറ്റിയുടെ ആദ്യത്തെ അധ്യക്ഷനായിരുന്നു ടെല്ലർ. ഖരാവസ്ഥാഭൌതികം, ന്യൂക്ലിയർ പ്രതിപ്രവർത്തനങ്ങൾ, തന്മാത്രാഘടന, ന്യൂക്ലിയർ അനുനാദനം, ബീറ്റാ റേഡിയോ ആക്റ്റീവത, കോസ്മിക വികിരണങ്ങൾ, കോസ്മോളജി എന്നീ മേഖലകളിലെല്ലാം ഇദ്ദേഹം പഠനങ്ങൾ നടത്തി. ക്വാണ്ടം മെക്കാനിക്സ്, ഭൗതിക രസതന്ത്രം, ന്യൂക്ലിയർ ഭൗതികം എന്നീ വ്യത്യസ്തശാഖകളിലായി ഹൈസൻബർഗ്, നീൽസ് ബോർ, ഓപ്പൺഹൈമർ, ജോർജ് ഗാമോ, ഫെർമി, ഗോൾഡ്ഹാമർ മോറിസ് എന്നീ പ്രസിദ്ധ ശാസ്ര്തജ്ഞരോടൊപ്പം പ്രവർത്തിക്കാനും ടെല്ലർക്കു കഴിഞ്ഞു.
1948-ൽ നാഷണൽ അക്കാദമി ഒഫ് സയൻസസിലേക്കും 54-ൽ അമേരിക്കൻ അക്കാദമി ഒഫ് ആർട്ട്സ് ആൻഡ് സയൻസസിലേക്കും ടെല്ലർ തിരഞ്ഞെടുക്കപ്പെട്ടു. 1962-ൽ എന്റിക്കോ ഫെർമി അവാർഡിനും 75-ൽ ഹാർവി പ്രൈസിനും ഇദ്ദേഹം അർഹനായി.
എന്നീ ഗ്രന്ഥങ്ങളുടെ രചനയിൽ ടെല്ലർ മുഖ്യ പങ്കാളിയായിരുന്നു. 2003 സെപ്റ്റംബർ 9 ന് ഇദ്ദേഹം അന്തരിച്ചു



</doc>
<doc id="226001" url="https://ml.wikipedia.org/wiki?curid=226001" title="കാരപ്പഴം">
കാരപ്പഴം

അച്ചാറിടാൻ പറ്റിയ ചെറിയ കായകൾ ഉണ്ടാകുന്ന ഒരു മുൾച്ചെടിയാണ് കാര. കരിമുള്ളി, കരണ്ടിപ്പഴം, കാരക്ക, ചെറി,കരോണ്ട, കറുത്തചെറി എന്നെല്ലാം ഇത് അറിയപ്പെടുന്നു. . ധാരാളം ഇരുമ്പും ജീവകം സി യും അടങ്ങിയിട്ടുണ്ട് ഈ കായകളിൽ. പച്ച നിറമുള്ള കായ വിളയുമ്പോൾ ചുവക്കും. ഇലയും കായും ഔഷധഗുണമുള്ളവയാണ്. നിറയെ പടലമുള്ള വേരുകൾ മണ്ണൊലിപ്പ് തടയാൻ പര്യാപ്തമായവയാണ്. ഇലകൾ പട്ടുനൂൽപ്പുഴുക്കൾക്ക് ഭക്ഷണമായി നൽകാറുണ്ട്, ചതച്ച വേര് ഈച്ചകളെ അകറ്റാൻ ഉപയോഗിക്കാറുണ്ട്. ഇന്ത്യയിൽ എല്ലായിടത്തും വന്യമായി വളരുന്നുണ്ട്

വരണ്ട പ്രദേശങ്ങളിൽ ധാരാളമായി വളരുന്ന മുൾച്ചെടി വിഭാഗം ആണ് . പഴങ്ങൾ ചെറിപ്പഴത്തോട് സാമ്യം .ചെറിയ ചുവന്ന കുലകൾ ആയ പഴങ്ങൾ അച്ചാർ, ജാം, ജെല്ലി എന്നിവയുണ്ടാക്കാൻ ഉപയോഗിക്കുന്നു. വളരുന്ന ഒരിനം വലിയ കുറ്റിച്ചെടിയാണ് കാര. ബേക്കറിയിൽ നിന്നും ലഭിക്കുന്ന ചുവന്ന ചെറിപ്പഴം ഉണ്ടാക്കാനുപയോഗിക്കുന്ന പഴമാണ് കാര അഥവ കരോണ്ട (ബേക്കറി ചെറി). അപ്പോസൈനേസീ കുടുംബത്തിൽ പെടുന്ന ഇവയുടെ ശാസ്ത്രനാമം കരിസ്സ കരാൻഡസ് എന്നാണ്. 

ആഗസ്ത് മാസാവസാനത്തോടെ പാകമാകുന്ന പഴങ്ങൾ ആദ്യം ഇളം മഞ്ഞ കലർന്ന ചുവപ്പും പിന്നീട് ചുവപ്പും മൂക്കുന്നതോടെ കറുപ്പും ആയി വരും .
അയൺ , വിറ്റാമിൻ -സി എന്നിവ ധാരാളമായി അടങ്ങിയിരിക്കുന്നു .വിത്ത് മുളപ്പിച്ചാണ് പുതിയ തൈകൾ ഉണ്ടാക്കുന്നു.

Karanda • Hindi: Karonda करौंदा • Malayalam:KARAPPAZAM • Telugu: Peddakalavi • Marathi: karvand • Tamil: களா Kalakkai 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"

മൂപ്പെത്തിയ കായ്കളാണ് സംസ്കരണത്തിന് ഉപയോഗിക്കുന്നത്. മുർച്ചയുള്ള കത്തി ഉപയോഗിച്ച് കായ്കൾ നെടുകെ കീറി കുരു നീക്കം ചെയ്യണം. ചുണ്ണാമ്പ് വെള്ളത്തിൽ കലക്കി തെളിയൂറ്റിയെടുത്ത ലായനിയിൽ പൊടിയുപ്പ് ചേർക്കണം. ലായനിയിൽ കായ്കൾ എട്ടുമണിക്കൂറോളോളം ഇട്ടുവച്ച ശേഷം പുറത്തെടുത്ത് മൂന്ന് നാല് പ്രാവശ്യം നന്നായി കഴുകണം. ചുണ്ണാമ്പ് വെള്ളത്തിലിട്ടുവയ്ക്കുമ്പോൾ ഇതിന്റെ കറ ഇല്ലായായി കൂടുതൽ നാൾ ഈ പഴം സൂക്ഷിച്ച് വയ്ക്കാൻ സഹായിക്കുന്നു. പിന്നീട് കഴുകിയെടുത്ത കായ്കൾ കിഴി കെട്ടി 5 മിനുട്ട് തിളച്ച വെള്ളത്തിൽ മുക്കണം. ശേഷം ഗാഡ പഞ്ചസാരലായനിയിൽ കായ്കളിട്ട് ഒരു മിനിറ്റോളം തിളയ്പ്പിക്കണം.ഈ സമയം നല്ല ചുവപ്പുനിറം കിട്ടാനായി കൃത്രിമ കളർ ചേർക്ക്കുന്നു. അടുത്ത ദിവസം ഈ പഞ്ചസാര ലായനിയിൽ കുറച്ച് കൂടി പഞ്ചസാര ചേർത്ത് ഗാഡത കൂട്ടി തിളപ്പിക്കണം, ഇത് അഞ്ച് ദിവസത്തോളം ചെയ്താൽ ബേക്കറിച്ചെറി ഉണ്ടാക്കാം. 
ഇത്തരത്തിൽ സംസ്കരിച്ചെടുത്ത് മാത്രം ഉപയോഗിക്കാവുന്ന ഇനത്തിനു പുറമേ, സ്വതേ മധുരമുള്ള പഴം ഉണ്ടാകുന്ന ഒരിനം ചെറിയും ഉണ്ട്.



</doc>
<doc id="226004" url="https://ml.wikipedia.org/wiki?curid=226004" title="കല്പറ്റ നാരായണൻ">
കല്പറ്റ നാരായണൻ

കവി, നോവലിസ്റ്റ്, ഉപന്യാസകാരൻ, സാഹിത്യവിമർശകൻ, സാംസ്കാരിക നിരീക്ഷകൻ  . 1127 മകരമാസത്തിൽ( 1952 ജനവരി) വയനാട്ടിൽ കൽപ്പററയ്ക്കടുത്ത് കോട്ടത്തറയിൽ  പാലൂക്കാപ്പിൽ  ശങ്കരൻ നായരുടേയും നാരായണിയമ്മയുടേയും  മകനായി പിറന്നു .കൽപ്പററ  എസ്.കെ.എം.ജെ ഹൈസ്കൂളിലും  കോഴിക്കോട് ഗവ ആർട്സ്&സയൻസ് കോളേജിലും പഠിച്ചു. തലശ്ശേരി ബ്രണ്ണൻ കോളേജിലും കോഴിക്കോട് ഗവ ആർട്സ് & സയൻസ് കോളേജിലും അദ്ധ്യാപകനായി . കോഴിക്കോട് സർവ്വകലാശാലയിലെ മലയാള വിഭാഗത്തിൽ വിസിറ്റിംഗ് പ്രൊഫസറായിരുന്നു.  മാധ്യമം ആഴ്ച്ചപ്പതിപ്പിൽ ഈ കണ്ണടയൊന്ന് വച്ച് നോക്കൂ, മലയാള മനോരമയിൽ ബുധപക്ഷം എന്നീ കോളങ്ങൾ കൈകാര്യം ചെയ്തിരുന്നു

കൃതികൾ

1 ഈ കണ്ണടയൊന്ന് വെച്ച്നോക്കൂ ( ഉപന്യാസങ്ങൾ - പാഠഭേദം)

2.ഒഴിഞ്ഞ വൃക്ഷഛായയിൽ ( കവിത - മൾബറി ബുക്സ്)

3. ഏതിലയും  മധുരിക്കുന്ന കാടുകളിൽ  (സാഹിത്യ വിമർശനം –പ്രഫുൽ  ബുക്സ്)

4 അവർ കണ്ണുകൊണ്ട് കേൾക്കുന്നു (സാമൂഹ്യ നിരീക്ഷണം - കറന്റ് ബുക്സ്) 

5 കോന്തല (വയനാടിന്റെ ആത്മകഥ-മാത്യഭൂമി  ബുക്സ്)

6 തത്സമയം (സാമൂഹ്യനിരീക്ഷണം- മാത്യഭൂമി  ബുക്സ് )

7. സമയപ്രഭു   കവിത - മാത്യഭൂമി  ബുക്സ് 

8 ഇത്ര മാത്രം (നോവൽ-കൈരളി ബുക്സ് )

9 നിഴലാട്ടം-ഒരു സിനിമാ പ്രേക്ഷകന്റെ  ആത്മകഥ (ഒലീവ് ബുക്സ് )

10 കവിതയുടെ ജീവചരിത്രം (സാഹിത്യ വിമർശനം-മാത്യഭൂമി  ബുക്സ് )

12 മറെറാരു വിധമായിരുന്നെങ്കിൽ (ഉപന്യാസങ്ങൾ-പിയാനോ ബുക്സ്)

13 ഒരു മുടന്തന്റെ സുവിശേഷം(കവിത – മാത്യഭൂമി   ബുക്സ് )

14 സൗന്ദര്യം വെളുപ്പുമായി ഒരുടമ്പടിയിലും ഒപ്പുവെച്ചിട്ടില്ല (സാമൂഹ്യനിരീക്ഷണങ്ങൾ-ഇൻസൈററ് ബുക്സ് )

15 കറുത്ത പാൽ (കവിത – മാത്യഭൂമി ബുക്സ് )

16 എന്റെ ബഷീർ (സാഹിത്യ  വിമർശനം- മാത്യഭൂമി ബുക്സ്)

17 കയർ മുറുകുകയാണ് (ഗ്രീൻ  ബുക്സ് )

18 എല്ലാ ചലനങ്ങളും വ്യതിചലനങ്ങൾ (ഉപന്യാസങ്ങൾ-ഡി.സി.ബുക്സ് )

അവാർഡുകൾ 

ബഷീർ അവാർഡ്(കവിതയുടെ  ജീവചരിത്രം ),ദോഹ   പ്രവാസി  മലയാളി അവാർഡ് (സമഗ്ര സംഭാവൻ ),ഡോ. ടി.ഭാസ്കരൻ  അവാർഡ്  (കവിതയുടെ  ജീവചരിത്രം ),വി.ടി.കുമാരൻ അവാർഡ് (കവിതകൾ), ശാന്തകുമാരൻ  തമ്പി അവാർഡ് (ഒരു മുടന്തന്റ സുവിശേഷം),  എ.അയ്യപ്പൻ അവാർഡ് (ഒരു മുടന്തന്റെ സുവിശേഷം),സി.പി.ശിവദാസൻ അവാർഡ്(എന്റെ ബഷീർ),ഡോ.പി.രാജൻ അവാർഡ് (കവിത ).

1952 ൽ പാലൂകാട്ടിൽ ശങ്കരൻ നായരുടേയും നാരായണി അമ്മയുടേയും മകനായി ജനനം. കവിതകൾക്കു പുറമെ ഒരു സാംസ്കാരിക നിരീക്ഷകനെന്ന നിലയിലുള്ള അദ്ദേഹത്തിന്റെ ലേഖനങ്ങളും സഹൃദയശ്രദ്ധ നേടിയവയാണ്.
കോഴിക്കോട് ആർട്ട്സ് ആന്റ് സയൻസ് കോളേജിൽ മലയാളം അദ്ധ്യാപകനായിരുന്നു. മാധ്യമം ആഴ്ചപ്പതിൽ അദ്ദേഹം എഴുതിയിരുന്ന ലേഖനപരമ്പരയുടെ സമാഹാരമാണ് "ഈ കണ്ണടയൊന്നുവെച്ചുനോക്കൂ" എന്ന ഗ്രന്ഥം. "അവർ കണ്ണുകൊണ്ടുകേൾക്കുന്നു", "ഒഴിഞ്ഞ വൃക്ഷച്ഛായയിൽ", "കോന്തല", "സമയപ്രഭു", "വീണപൂവും മറ്റുപ്രധാന കവിതകളും", "തത്സമയം", "ഇത്രമാത്രം", "നിഴലാട്ടം: ഒരു ചലചിത്ര പ്രേക്ഷകന്റെ ആത്മകഥ", "മറ്റൊരുവിധമായിരുന്നെങ്കിൽ" ഒരു മുടന്തന്റെ സുവിശേഷം, എന്നിവയാണ് മറ്റു കൃതികൾ.
ഇത്രമാത്രം എന്ന കഥ അതേപേരിൽ ചലച്ചിത്രമായിട്ടുണ്ട്.
ഇപ്പോൽ മലയാള മനോരമ ദിനപത്രത്തിൽ ബുധപക്ഷം എന്ന ഒരു പംക്തി എല്ലാ ബുധനാഴ്ചയും എഴുതിവരുന്നു.


ഭാര്യ: രാധ<br>
മക്കൾ: പ്രഫുല്ല ചന്ദ്രൻ, ശരത് ചന്ദ്രൻ

7 ബെസ്റ്റ് സെല്ലർ പുസ്തകങ്ങൾ - സെപ്റ്റംബർ 

8 സമയപ്രഭു എന്ന കവിതാസമാഹാരത്തിൽ നിന്ന് ചില കവിതകൾ http://www.mathrubhumi.com/books/fiction/%E0%B4%86%E0%B4%AE%E0%B4%AF%E0%B5%81%E0%B4%82-%E0%B4%AE%E0%B5%81%E0%B4%AF%E0%B4%B2%E0%B5%81%E0%B4%82-1.179151 


</doc>
<doc id="226005" url="https://ml.wikipedia.org/wiki?curid=226005" title="വി.എം. കുട്ടികൃഷ്ണമേനോൻ">
വി.എം. കുട്ടികൃഷ്ണമേനോൻ

ആയൂർവ്വേദത്തിനു നൽകിയ നിസ്തുലമായ സംഭാവനകളുടെ പേരിലും എഴുത്തുകാരൻ എന്നനിലയിലും ശ്രദ്ധേയനാണ് വി.എം. കുട്ടികൃഷ്ണമേനോൻ .

1907 ഒക്ടോബറിൽ തൃശൂരിൽ ജനിച്ചു. രാമവർമ്മ അപ്പൻതമ്പുരാനാണ് അച്ഛൻ. അമ്മ അമ്പാട്ട് വടക്കേമുടവക്കാട്ട് നാണിക്കുട്ടി അമ്മ. തൃശൂർ മോഡൽ ബോയ്‌സ് ഹൈസ്‌കൂളിലും സെന്റ് തോമസ് കോളേജിലും തിരുവനന്തപുരം ആർട്‌സ് കോളേജിലുമായി പഠനം. മദ്രാസ് യൂണിവേഴ്‌സിറ്റിയിൽ ഡോ ചേലനാട്ട് അച്ച്യുതമേനോന്റെ കീഴിൽ കേരളത്തിലെ നടനകല എന്ന വിഷയത്തിൽ ആദ്യത്തെ ഗവേഷണ വിദ്യാർത്ഥിയായി ചേർന്നു. തൃപ്പൂണിത്തുറ സംസ്‌കൃത കോളേജിൽ ഇംഗ്ലീഷ് അധ്യാപകനായും എറണാകുളം മഹാരാജാസ് കോളേജിൽ മലയാളം അധ്യാപകനായും ജോലി ചെയ്തിട്ടുണ്ട്. കേരള വർമ്മ അമ്മാവൻ തമ്പുരാന്റെ കീഴിൽ വിഷ ചികിത്സയും ബാലചികിത്സയും ആയൂർവ്വേദവും പഠിച്ചു. ആദ്യത്തെ സാഹിത്യ പരിഷത്തിന്റെ സജീവ പങ്കാളിയായിരുന്നു. 'മംഗളോദയ'ത്തിന്റെ പത്രാധിപസമിതിയംഗമായിരുന്നു. അപ്പൻതമ്പുരാന്റെ 'ഭൂതരായർ' സിനിമയാക്കാൻ സംഘടിപ്പിച്ച കേരള സിനിടോണിന്റെ ഡയറക്ടറായിരുന്നു. തൃശൂർ വെങ്കിടങ്ങ് പഞ്ചായത്ത് പ്രസിഡണ്ടായും പ്രവർത്തിച്ചു. വി എം കുട്ടികൃഷ്ണമേനോൻ ആയൂർവ്വേദത്തിനു നൽകിയ സംഭാവന നിസ്തുലമാണ്.
1995 ആഗസ്റ്റ് 5 ന് നിര്യാതനായി

1. ഭാരതീയ വൈദ്യ സംവാദം (വൈദ്യഭൂഷണം രാഘവൻ തിരുമുൽപ്പാട് ഫൗണ്ടേഷൻ ഫോർ ആയൂർവ്വേദിക് സ്റ്റഡീസ്)
2. ക്രിയാകൗമുദീ


</doc>
<doc id="226006" url="https://ml.wikipedia.org/wiki?curid=226006" title="മറവങ്കോട് യക്ഷി">
മറവങ്കോട് യക്ഷി

തെക്കൻ തിരുവിതാംകൂറിലെ ഇളയിടത്ത് സ്വരൂപത്തിൽ (കൊട്ടാരക്കര) മറവങ്കോട് എന്ന വനത്തിൽ വിഹരിച്ചിരുന്നതായി പറയപ്പെടുന്ന ഒരു യക്ഷിയാണ് മറവങ്കോട് യക്ഷി. ക്രി.വ. 17കളുടെ മധ്യത്തിലാണ് ഈ യക്ഷിയുടെ ഉപദ്രവമുണ്ടായതായി വിശ്വസിക്കപ്പെടുന്നത്.

പാറക്കോട് വനത്തിലൂടെ യാത്ര ചെയ്യുന്നവരെ രക്തദാഹിയായ യക്ഷി ഉപദ്രവിക്കുമായിരുന്നു. ഉമ്മന്നൂർ പഞ്ചമൂർത്തി ക്ഷേത്രത്തിലെ മേൽശാന്തിയായ ദേവനാരായണൻ എന്ന ഒരു മാന്ത്രികൻ യക്ഷിയെ ഒരു നെരിപ്പോടിലേക്ക് ആവാഹിച്ചെങ്കിലും അവൾ അവിടെനിന്ന് രക്ഷപെട്ടു. തുടർന്ന് തലയിൽ തീക്കനലുമായി വന്ന അവൾ ഉമ്മന്നൂർ പഞ്ചമൂർത്തി ക്ഷേത്രത്തിലെത്തി നരസിംഹമൂർത്തിയുടെ കോവിലിൽ നിവേദ്യപൂജ ചെയ്യുകയായിരുന്ന ദേവനാരായണനെ ഉപദ്രവിക്കാൻ തുനിഞ്ഞു. ഇതിൽ കുപിതനായ നരസിംഹമൂർത്തി അവളെ അദ്ദേഹത്തിന്റെ തട്ടകമായ പാറക്കോട്ടു നിന്നും ഓടിച്ചു. തുടർന്നാണ് യക്ഷി മറവങ്കോട്ട് എത്തിയത്. ഇളയിടത്ത് സ്വരീപത്തിൽ കൊള്ളയും കൊള്ളിവയ്പ്പും നടത്തിവന്ന മറവന്മാരായ ചില കൊള്ളക്കാരെ അധികാരമേറ്റ ശേഷം ഇളയിടത്ത് റാണി അമർച്ച ചെയ്തപ്പോൾ അവർ കാട്ടിലേക്ക് മാറി താവളമാക്കി. അങ്ങനെ മറവന്മാർ തമ്പടിച്ച മല മറവങ്കോട് എന്നറിയപ്പെട്ടു. അവിടേയ്ക്ക് കുടിയേറിയ യക്ഷി പൂർവ്വാധികമായി ഉപദ്രവങ്ങൾ ചെയ്തു വന്നു. അന്നാട്ടിലെ പേരു കേട്ട വൈദ്യനും മാന്ത്രികനുമായ വലിയത്തൂർ ഉണ്ണിത്താൻ യക്ഷിയെ തളയ്ക്കാൻ മുതിർന്നു. ആവാഹിച്ച് പ്രതിമയിൽ കാരമുള്ള് സ്ഥാപിച്ചതോടെ ഉണ്ണിത്താന് തീരാത്ത മൂത്രശങ്ക തോന്നിത്തുടങ്ങി. പിന്നെയും പിന്നെയും മൂത്രശങ്ക തീർക്കാൻ പോകേണ്ടി വന്നതിനാൽ ഓരോ തവണയും മന്ത്രശുദ്ധി ചെയ്യേണ്ടി വന്നു. അതിനാൽ യാഗം പൂർത്തിയാക്കാൻ സാധിക്കാതെയായി. ഈ സമയം പ്രശ്നപരിഹാരം ആരാഞ്ഞോണ്ട് ഉണ്ണിത്താൻ ഒരു ഓലയെഴുതി അദ്ദേഹത്തിന്റെ അടിയനായ കുഞ്ഞേല മുഖാന്തരം കരീപ്ര തിരുമേനി എന്ന മഹാമാന്ത്രികനയച്ചു. ഒടിമാനായി വേഷം മാറിയ കുഞ്ഞേല കരീപ്ര തിരുമേനിയിൽ നിന്ന് പരിഹാരം ഗ്രഹിച്ച് ക്ഷണത്തിൽ തിരികെയെത്തി. യക്ഷിയുടെ ശിരസ്സിലെ നെരിപ്പോടിൽ കാരമുള്ള് ബന്ധനം ചെയ്തതാണ് പ്രശ്നം. നെരിപ്പോട് ഒരു മന്ത്രക്കെട്ടാണ്. കാരമുള്ള് അവിടെ നിന്നെടുത്ത് മാറ്റിയാൽ പ്രശ്നം തീരും. തുടർന്ന് കരീപ്രതിരുമേനിയും മറവങ്കോട്ടെത്തി നരസിംഹപൂജ നടത്തി ആദ്യം ഭസ്മസഞ്ചിയിലും പിന്നീട് ഭസ്മസഞ്ചിയിലെ ബന്ധനം ഒഴിച്ച് ഒരു കരിക്കിലും എന്നെന്നേക്കുമായി ആവാഹിച്ചു. യക്ഷിയെ ആവാഹിച്ച കരിക്ക് തൊളിച്ചിറക്കളത്തിനടുത്തുള്ള വരിക്കപ്ലാവിന്റെ ചുവട്ടിൽ കുഴിച്ചിട്ടു. യക്ഷിയുടെ സാന്നിധ്യം ഉണ്ടായ ആ വരിക്കപ്ലാവ് എല്ലാക്കാലത്തും കായ്ചു തുടങ്ങി. തൊളിച്ചിറ പ്ലാവ് എന്ന ഈ പ്ലാവിലെ ചക്കയാണ് ചക്കയില്ലാക്കാലത്ത് മുറജപത്തിന് തിരുവിതാംകൂർ രാജാക്കന്മാർ ചക്ക എരിശ്ശേരി ഉണ്ടാക്കാൻ ഉപയോഗിച്ച് വന്നത്.


</doc>
<doc id="226012" url="https://ml.wikipedia.org/wiki?curid=226012" title="ചെറുമുൾച്ചെടി">
ചെറുമുൾച്ചെടി

ഇന്ത്യൻ മഹാസമുദ്രത്തിനു ചുറ്റുമുള്ള മധ്യരേഖാപ്രദേശങ്ങളിൽ കണ്ടുവരുന്ന ഒരു ചെറിയ മുൾച്ചെടിയാണ് ചെറുമുൾച്ചെടി. . നന്നായി പഴുത്തുകഴിഞ്ഞാൽ മാത്രം ഇതിന്റെ കായ്കൾ തിന്നാൻ കൊള്ളാം. മരത്തിന്റെ വെളുത്ത കറ വിഷമാണ്. പല പക്ഷികൾക്കും നിശാശലഭങ്ങൾക്കും ശലഭങ്ങൾക്കും ഇതിന്റെ ഇല ഭക്ഷണമാണ്. കെനിയയിലെ മസായി ആൾക്കാർ സന്ധിവേദനയ്ക്കെതിരെ ഈ ചെടി ഉപയോഗിക്കാറുണ്ട്. നന്നായി വരൾച്ചയെ നേരിടാനുള്ള കഴിവുണ്ട്. നല്ല മുള്ളുകളുള്ളതിനാൽ ഗ്രാമാതിർത്തികളിൽ വേലി കെട്ടാൻ ഉപയോഗിക്കാറുണ്ട്.

vaka, kalivi, kalli (Andhra Pradesh); karamacha (Bengal); karmarda (Gujrat); karekayi, garji, kavali (Karnatka) karavada, karanda, karwant (Maharashtra) karondhu, garna, kharnu (Himachal Pradesh); karunda (Hindi); karamarda, avighna (Sanskrit) kalakkay, kalachedi (Tamilnadu).
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="226021" url="https://ml.wikipedia.org/wiki?curid=226021" title="പരമാധികാര രാഷ്ട്രം">
പരമാധികാര രാഷ്ട്രം

ഒരു ഭൂപ്രദേശത്തിനുമേൽ സ്വതന്ത്ര പരമാധികാര പദവിയുള്ള കേന്ദ്രീകൃത ഗവൺമെന്റുള്ള രാഷ്‌ട്രീയ വ്യവസ്ഥയെയാണ് പരമാധികാര രാഷ്ട്രം എന്ന് വിശേഷിപ്പിക്കപ്പെടുന്നത്. അതിന് നിയതമായ ജനസംഖ്യയും ഒരു ഗവൺമെന്റും മറ്റ് പരമാധികാര രാഷ്ട്രങ്ങളുമായി അന്താരാഷ്‌ട്ര ബന്ധങ്ങൾ പുലർത്തുവാനുള്ള ശേഷിയുമുണ്ടായിരിക്കും. ഇത്തരം രാഷ്ട്രങ്ങൾ മറ്റേതെങ്കിലും രാഷ്ട്രങ്ങളെ ആശ്രയിച്ചുകഴിയുന്നതോ അഥവാ മറ്റേതെങ്കിലും രാഷ്ടത്തിന്റെയോ അധികാരത്തിന്റെയോ സാമന്ത രാജ്യമോ ആയിരിക്കില്ല എന്നതും ഇതിലൂടെ അർഥമാക്കുന്നുണ്ട്. ഒരു രാഷ്ട്രത്തിന്റെ അസ്തിത്വം എന്നത് ഒരു വസ്തുതാപ്രശ്നമാണ്. രാഷ്ട്രാംഗീകാരത്തെ സംബന്ധിച്ച "നിർണ്ണയ സിദ്ധാന്തം" അനുസരിച്ച് ഇതര രാഷ്ട്രങ്ങളുടെ അംഗീകാരമില്ലതെയും ഒരു രാഷ്ട്രത്തിന് പരമാധികാര രാഷ്ട്രമായി നിലനിൽക്കാം. എന്നാൽ എന്നാൽ അംഗീകരാമില്ലാത്ത രാഷ്ട്രങ്ങൾക്ക് ഇതര പരമാധികാര രാഷ്ട്രങ്ങളുമായി തങ്ങളുടെ നയന്ത്രബന്ധങ്ങൾ സ്ഥാപിക്കാനും കരാറുകളിലേർപ്പെടാനും പ്രയാസപ്പെടേണ്ടിവരും എന്നതും ഒരു വസ്തുതയാണ്. പരമാധികാര രാഷ്ട്രമെന്നതിന് പകരമായി പ്രാദേശികമായി പലപ്പോഴും "രാജ്യം" എന്ന പദം ഉപയോഗിക്കാറുണ്ട്. എന്നാൽ കേവലമായ ഒരു ഭൂവിഭാഗത്തെ വിശേഷിപ്പിക്കാനുള്ള ഈ പദം ആ ഭൂവിഭാഗത്തിന്റെ പരമാധികാര രാഷ്ട്രവ്യവസ്ഥയെക്കൂടി വിവക്ഷിക്കുവാൻകൂടി ഉപയോഗിച്ചുവരുന്നു എന്ന് മാത്രം. 

പരമാധികാരമുള്ള രാജ്യങ്ങൾ മറ്റു രാജ്യങ്ങളെ പരമാധികാര രാഷ്ട്രങ്ങളായി കണക്കാക്കുന്ന പ്രക്രീയയാണ് അംഗീകാരം എന്നതുകൊണ്ടുദ്ദേശിക്കുന്നത്. അംഗീകാരം വ്യക്തമാക്കപ്പെടുകയോ പ്രവൃത്തികളിൽ നിന്ന് വ്യക്തമാകുകയോ ചെയ്യാറുണ്ട്. ഒരിക്കൽ ലഭിച്ചുകഴിഞ്ഞാൽ പണ്ടുമുതലേ അംഗീകാരമുണ്ട് എന്ന സ്ഥിതിയാണുണ്ടാകുന്നത്. അംഗീകാരം നൽകുന്നതിന്റെ അർത്ഥം എപ്പോഴും നയതന്ത്രബന്ധം സ്ഥാപിക്കാനുള്ള ആഗ്രഹമുണ്ട് എന്നായിക്കൊള്ളണമെന്നില്ല.

രാഷ്ട്രങ്ങളുടെ സമൂഹത്തിൽ മുഴുവൻ ബാധകമായതരം മാനദണ്ഡങ്ങളൊന്നും പരമാധികാരം സംബന്ധിച്ച് നിലവിലില്ല. പ്രവൃത്തിപഥത്തിൽ നിയമപരമായ മാനദണ്ഡങ്ങളല്ല, മറിച്ച് രാഷ്ട്രീയ കാരണങ്ങളാണ് ഇക്കാര്യം നിർണ്ണയിക്കുന്നത്. ഒന്നാം ലോകമഹായുദ്ധസമയത്ത് അതുവരെ രൂപം കൊണ്ടിട്ടില്ലാതിരുന്ന പോളിഷ്, ചെക്ക് രാജ്യങ്ങൾക്ക് അംഗീകാരം ലഭിച്ചത് ഭരണകൂടമോ ഭൂമിയോ ഇല്ലാത്ത രാജ്യങ്ങൾക്കുപോലും അംഗീകാരം നൽകുന്നത് മറ്റുള്ള രാജ്യങ്ങളുടെ വിവേചനാധികാരത്തിൽ പെടുന്നതാണെന്ന വസ്തുതയ്ക്ക് ഉദാഹരണമായി എൽ.സി. ഗ്രീൻ ചൂണ്ടിക്കാട്ടിയിട്ടുണ്ട്.

എന്നിരുന്നാലും അന്താരാഷ്ട്രനിയമമനുസരിച്ച് രാജ്യങ്ങൾക്ക് പരമാധികാരം ലഭിക്കുന്നതുസംബന്ധിച്ച് പല സിദ്ധാന്തങ്ങളും നിലവിലുണ്ട്.

ഈ സിദ്ധാന്തമനുസരിച്ച് മറ്റു രാജ്യങ്ങൾ അംഗീകരിച്ചാൽ മാത്രമേ ഒരു രാജ്യം പരമാധികാര രാജ്യമാകുന്നുള്ളൂ. പത്തൊൻപതാം നൂറ്റാണ്ടിലാണ് ഈ സിദ്ധാന്തം വികസിപ്പിക്കപ്പെട്ടത്. ഇതു പ്രകാരം മറ്റൊരു പരമാധികാര രാഷ്ട്രം ഒരു രാജ്യത്തെ പരമാധികാര രാജ്യമായി അംഗീകരിച്ചാൽ അതിനെ പരമാധികാര രാജ്യമായി കണക്കാക്കാവുന്നതാണ്. ഇതുകാരണം പുതിയ രാജ്യങ്ങൾക്ക് പെട്ടെന്നുതന്നെ അന്താരാഷ്ട്ര സമൂഹത്തിന്റെ ഭാഗമാകാനോ അന്താരാഷ്ട്ര നിയമത്തിനു കീഴിൽ വരാനോ സാധിക്കില്ല. ഈ സിദ്ധാന്തമനുസരിച്ച് മുന്നേ തന്നെ അംഗീകരിക്കപ്പെട്ട രാജ്യങ്ങൾക്ക് അംഗീകാരമില്ലാത്ത രാജ്യങ്ങളോട് അന്താരാഷ്ട്രനിയമമനുസരിച്ച് ഇടപെടണമെന്നും നിർബന്ധമില്ല. 1815-ൽ വിയന്ന കോൺഗ്രസ്സിൽ വച്ച് അവസാനത്തെ ആക്റ്റ് യൂറോപ്യൻ നയതന്ത്രവ്യവസ്ഥയിലെ 39 പരമാധികാര രാഷ്ട്രങ്ങളെയേ അംഗീകരിച്ചിരുന്നുള്ളൂ. ഭാവിയിൽ പുതിയ രാജ്യങ്ങളെ മറ്റു രാജ്യങ്ങൾ അംഗീകരിക്കണമെന്ന കീഴ്വഴക്കം ഇതോടെ നിലവിൽ വന്നു. വൻശക്തികളിൽ ഒന്നോ അതിലധികമോ രാഷ്ട്രങ്ങൾ അംഗീകരിക്കേണ്ടതുണ്ട് എന്നായിരുന്നു ഫലത്തിൽ ഇതിന്റെ അർത്ഥം.

ചില രാജ്യങ്ങൾ പുതിയൊരു രാജ്യത്തെ അംഗീകരിക്കുമ്പോൾ മറ്റുള്ളവ അതു ചെയ്യുന്നില്ല എന്നതായിരുന്നു ഈ നിയമത്തോടുള്ള പ്രധാന വിമർശനം. ഈ സിദ്ധാന്തത്തെ പിന്തുണച്ചവരിൽ പ്രമുഖനായിരുന്ന ഹെർഷ് ലൗടർപാക്റ്റിന്റെ നിർദ്ദേശം ഇത്തരത്തിൽ അംഗീകാരം നൽകുക എന്നത് ഒരു രാജ്യത്തിന്റെ ചുമതലയാണ് എന്നതായിരുന്നു. പക്ഷേ അംഗീകാരം നൽകണോ വേണ്ടയോ എന്നു തീരുമാനിക്കാൻ ഒരു രാജ്യത്തിന് ഏതു മാനദണ്ഡം വേണമെങ്കിലും ഉപയോഗിക്കാമായിരുന്നു. ഇന്ന മാനദണ്ഡമേ ഉപയോഗിക്കാവൂ എന്ന് ഒരു രാജ്യത്തിനെയും നിർബന്ധിക്കുക സാദ്ധ്യമായിരുന്നില്ല. മിക്ക രാജ്യങ്ങളും അവർക്ക് പ്രയോജനമുണ്ടെങ്കിലേ മറ്റു രാജ്യങ്ങളെ അംഗീകരിച്ചിരുന്നുള്ളൂ.

1912-ൽ എൽ.എഫ്.എൽ. ഓപ്പൺഹൈം ഈ സിദ്ധാന്തത്തെക്കുറിച്ച് ഇപ്രകാരം പറയുകയുണ്ടായി:

...അന്താരാഷ്ട്രനിയമമനുസരിച്ച് ഒരു രാജ്യത്തിന് അംഗീകാരം ലഭിക്കും വരെ അത് നിലവിലില്ല എന്ന് പറയാൻ സാധിക്കില്ല. അന്താരാഷ്ട്ര സമൂഹം ഒരു രാജ്യത്തിന് അംഗീകാരം നൽകുന്നതുവരെ ആ രാജ്യത്തെ ശ്രദ്ധിക്കുന്നില്ല എന്ന് പറയാവുന്നതാണ്. അംഗീകാരത്തിലൂടെ മാത്രമാണ് ഒരു രാജ്യം അന്താരാഷ്ട്ര നിയമം ബാധകമാകുന്ന ഒരു അസ്തിത്വമാകുന്നത്.

ഡിക്ലറേറ്റീവ് സിദ്ധാന്തന്നുസരിച്ച് താഴെപ്പറയുന്ന മാനദണ്ഡങ്ങൾ പാലിക്കുന്നുണ്ടെങ്കിലേ person in international law|അന്താരാഷ്ട്രനിയമത്തിൻ കീഴിലുള്ള ഒരു അസ്തിത്വമായി ഒരു രാജ്യത്തെ അംഗീകരിക്കുന്നുള്ളൂ: 

ഈ സിദ്ധാന്തമനുസരിച്ച് ഒരു രാജ്യത്തിന്റെ പരമാധികാരം മറ്റു രാജ്യങ്ങളുടെ അംഗീകാരത്തിൽ അധിഷ്ടിതമല്ല. ഈ സിദ്ധാന്തം 1933-ലെ മോണ്ടെവിഡിയോ കൺവെൻഷനിലാണ് മുന്നോട്ടുവയ്ക്കപ്പെട്ടത്.

ഡിക്ലറേറ്റീവ് സിദ്ധാന്തത്തിനും കോൺസ്റ്റിറ്റ്യൂട്ടീവ് സിദ്ധാന്തത്തിനും മദ്ധേയാണ് രാജ്യങ്ങളുടെ പ്രവൃത്തി കണ്ടുവരുന്നത്. അന്താരാഷ്ട്ര നിയമം മറ്റൊരു രാജ്യത്തെ അംഗീകരിക്കണമെന്ന് ഒരു രാജ്യത്തെയും നിർബന്ധിക്കുന്നില്ല.

പുതിയ രാജ്യം രൂപീകരിക്കപ്പെട്ടത് നിയമവിധേയമായല്ല എന്നോ രൂപീകരണം അന്താരാഷ്ട്ര നിയമങ്ങളുടെ ലംഘനമാണെന്നോ തോന്നുമ്പോൾ അംഗീകാരം നൽകുന്നത് താമസിക്കാറുണ്ട്. റൊഡേഷ്യ, വടക്കൻ സൈപ്രസ് എന്നീ രാജ്യങ്ങളെ അന്താരാഷ്ട്രതലത്തിൽ ഒട്ടുമിക്ക രാജ്യങ്ങളും അംഗീകരിക്കാത്തത് ഇതിനുദാഹരണമാണ്. റൊഡേഷ്യയുടെ കാര്യത്തിൽ വെള്ളക്കാരുടെ ന്യൂനപക്ഷ ഭരണകൂടം അധികാരം പിടിച്ചെടുത്തതും ദക്ഷിണാഫ്രിക്കൻ അപ്പാർത്തീഡ് ഭരണകൂടം പോലെ ഒരു രാജ്യം സ്ഥാപിക്കാൻ ശ്രമിച്ചതുമായിരുന്നു അന്താരാഷ്ട്ര സമൂഹത്തിന്റെ എതിർപ്പിനു കാരണം. ഐക്യരാഷ്ട്രസംഘടനയുടെ സെക്യൂരിറ്റി കൗൺസിൽ ഈ നീക്കം "നിയമവിരുദ്ധമായ വർഗ്ഗീയ ന്യൂനപക്ഷ ഭരണകൂടം" എന്നാണ് വിശേഷിപ്പിച്ചത്. Iരണ്ടാമത്തെ ഉദാഹരണത്തിൽ തുർക്കി നിയമവിരുദ്ധമായി 1974-ൽ കയ്യേറിയ ഭൂമിയിലാണ് രാജ്യം രൂപീകരിക്കപ്പെട്ടത് എന്നതായിരുന്നു പ്രശ്നം.

മിക്ക പരമാധികാര രാജ്യങ്ങൾക്കും നിയമപരമായും വസ്തുതാപരമായും നിലനിൽപ്പുണ്ട്. പക്ഷേ വിരളമായി നിയമപരമായി മാത്രം നിലനിൽപ്പുള്ള രാജ്യങ്ങൾ ഉണ്ടാകാറുണ്ട്. ഒരു ഭൂവിഭാഗത്തിന്മേൽ നിയമപരമായി അധികാരമുണ്ടെങ്കിലും നിയന്ത്രണമില്ലാത്ത അവസ്ഥ വരുമ്പോഴാണ് ഇത് സംഭവിക്കുന്നത്. രണ്ടാം ലോകമഹായുദ്ധക്കാലത്ത് യൂറോപ്യൻ വൻകരയിലെ മിക്ക രാജ്യങ്ങൾക്കും മറുനാടുകളിൽ നിന്നു പ്രവർത്തിക്കുന്ന ഭരണകൂടങ്ങളുണ്ടായിരുന്നു. ഈ സമയത്ത് ഈ രാജ്യങ്ങൾക്ക് സഖ്യകക്ഷികളിൽ പെട്ട രാജ്യങ്ങളുടെ അംഗീകാരവുമുണ്ടായിരുന്നു. പക്ഷേ ഈ രാജ്യങ്ങളെല്ലാം നാസി ഭരണകൂടത്തിന്റെ അധിനിവേശത്തിൻ കീഴിലായിരുന്നു.

പാലസ്തീൻ ധാരാളം രാജ്യങ്ങൾ അംഗീകരിച്ചിട്ടുണ്ടെങ്കിലും ഫലത്തിൽ പാലസ്തീൻ പ്രദേശത്തുള്ള ഭൂമിയിന്മേൽ ഇവർക്ക് പൂർണ്ണനിയന്ത്രണമില്ല. രാജ്യത്തിനു പുറത്തുള്ള എംബസികളും കോൺസുലേറ്റുകളും മാത്രമാണ് പാലസ്തീന് പൂർണ്ണ അധികാരമുള്ള മേഖലകൾ. മറ്റു രാജ്യങ്ങൾക്ക് ഒരു പ്രവിശ്യയ്ക്കുമേൽ പരമാധികാരമുണ്ടായിരിക്കുമെങ്കിലും അന്താരാഷ്ട്ര അംഗീകാരമുണ്ടായിരിക്കില്ല. ഇവ പ്രായോഗികമായി രാജ്യങ്ങളാണെന്ന് അന്താരാഷ്ട്ര സമൂഹം കണക്കാക്കുന്നുണ്ടാകാം. ഈ രാജ്യങ്ങളുടെയും അവരെ അംഗീകരിക്കുന്ന മറ്റു രാജ്യങ്ങളുടെയും നിയമപ്രകാരം മാത്രമാണ് ഇവർക്ക് നിയമത്തിന്റെ അംഗീകാരമുള്ളത്. സൊമാലിലാന്റ് ഇത്തരമൊരു രാജ്യമായി കണക്കാക്കപ്പെടുന്നു. പരമാധികാര രാഷ്ട്രങ്ങളാണെന്ന് വ്യാപകമായി അംഗീകരിക്കപ്പെടുന്നുണ്ടെങ്കിലും ലോകമാസകലം നയതന്ത്ര അംഗീകാരം ലഭിക്കാത്ത രാജ്യങ്ങളുടെ പട്ടിക ഇവിടെ കാണാം.


</doc>
<doc id="226034" url="https://ml.wikipedia.org/wiki?curid=226034" title="മാഡ് ഡാഡ്">
മാഡ് ഡാഡ്

രേവതി എസ്. വർമ്മ തിരക്കഥയെഴുതി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് മാഡ് ഡാഡ്. ലാൽ, നസ്രിയ നസീം, മേഘന രാജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. പി.എൻ.വി. അസ്സോസിയേറ്റ്സിന്റെ ബാനറിൽ പി.എൻ. വേണുഗോപാലാണ് ചിത്രം നിർമ്മിച്ചത്.




</doc>
<doc id="226037" url="https://ml.wikipedia.org/wiki?curid=226037" title="ഐസക് ന്യൂട്ടൺ സൺ ഓഫ് ഫിലിപ്പോസ്">
ഐസക് ന്യൂട്ടൺ സൺ ഓഫ് ഫിലിപ്പോസ്

വി. ബോസ് സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ഐസക് ന്യൂട്ടൺ സൺ ഓഫ് ഫിലിപ്പോസ്. ലാൽ, അഭിനയ, നെടുമുടി വേണു എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ഹരീഷ്, ഉണ്ണി എന്നവർ ചേർന്നാണ് ചിത്രത്തിന്റെ രചന നിർവ്വഹിച്ചിരിക്കുന്നത്. മബ്മാജ് പ്രൊഡക്ഷൻസിന്റെ ബാനറിൽ എസ്. മുരളീധരനാണ് ചിത്രം നിർമ്മിച്ചത്.



</doc>
<doc id="226040" url="https://ml.wikipedia.org/wiki?curid=226040" title="ആർനേ ടെസാലിയസ്">
ആർനേ ടെസാലിയസ്

ആർനേ ടെസാലിയസ് നോബൽ സമ്മാനം നേടിയ (1948) സ്വീഡിഷ് രസതന്ത്രജ്ഞനായിരുന്നു. 1902 ഓഗസ്റ്റ് 10-ന് സ്റ്റോക്ക്ഹോമിൽ ജനിച്ചു.

ഉപ്സല സർവ്വകലാശാലയിൽനിന്ന് രസതന്ത്രം, ഭൌതികം, ഗണിതം എന്നീ വിഷയങ്ങളിൽ എം.എ. ബിരുദം നേടി(1924)യ ശേഷം ഇലക്ട്രോഫോറെസിസ് പ്രക്രിയകളിൽ ഗവേഷണമാരംഭിച്ചു. സ്വീഡനിലെ ഏറ്റവും പ്രശസ്തി നേടിയ ഭൗതിക രസതന്ത്രജ്ഞനായ സ്വഡ്ബർഗു (Svedberg) മായി ചേർന്ന് ഇദ്ദേഹം തന്റെ ആദ്യത്തെ ശാസ്ത്രലേഖനം പ്രസിദ്ധീകരിച്ചു (1926). 
വൈദ്യുതമണ്ഡലത്തിൽ പ്രോട്ടീൻ തന്മാത്രകളുടെ ചലനാത്മകത നിർണയിക്കുന്നതിനുള്ള ഒരു നൂതന മാർഗ്ഗം വിശദീകരിക്കുന്നതായിരുന്നു ഈ ലേഖനം. പ്രോട്ടീൻ തന്മാത്രകളെപ്പോലെയുള്ള ഉയർന്ന തന്മാത്രകൾ പ്ലവ രൂപത്തിൽ ഒരു വൈദ്യുതമണ്ഡലത്തിനു വിധേയമാക്കുമ്പോൾ തന്മാത്രകൾ വൈദ്യുതി വേശനം ചെയ്ത് തന്മാത്രാഭാരത്തിന് ആനുപാതികമായ വേഗതയിൽ വൈദ്യുതമണ്ഡലത്തിന്റെ ദിശയിൽ ചലിക്കുന്നു. ഇപ്രകാരം തന്മാത്രാഭാരമനുസരിച്ച് തന്മാത്രകളെ വേർതിരിക്കാനും ജൈവപ്രക്രിയകളുടെ ഉത്പന്നങ്ങളെ വളരെ കൃത്യമായി വേർതിരിച്ചു മനസ്സിലാക്കാനും സാധ്യമായി. പ്രോട്ടീൻ മിശ്രിതങ്ങളുടെ ഇലക്ട്രോഫോറെസിസ് വിശ്ലേഷണത്തിന് ടെസാലിയസ് ട്യൂബ് എന്ന ഒരു ഉപകരണവും ഇദ്ദേഹം രൂപകൽപന ചെയ്തു. ഈ ഗവേഷണങ്ങൾക്ക് 1930-ൽ ഇദ്ദേഹത്തിന് ഡോക്ടർ ബിരുദം ലഭിച്ചു. ഇലക്ട്രോഫോറെസിസ് പ്രക്രിയയോട് പ്രതികരിക്കാത്ത ജൈവതന്മാത്രകൾ വേർതിരിക്കുന്നതിനായി ക്രോമറ്റോഗ്രാഫിയെ നവീകരിച്ച് കൂടുതൽ സൂക്ഷ്മവും സവിശേഷവുമായ ഒരു വിശ്ലേഷണ പദ്ധതിയായി വികസിപ്പിക്കുന്നതിൽ ഇദ്ദേഹം വിജയിച്ചു.
ഇലക്ട്രോഫോറെസിസ്, ക്രോമറ്റോഗ്രാഫി, വിശ്ലേഷണപ്രക്രിയകളിലൂടെ പ്രോട്ടീൻ മിശ്രിതങ്ങളുടെ, വിശേഷിച്ചും രക്തത്തിലെ പ്രോട്ടീനുകളുടെ, സങ്കീർണസ്വഭാവം വിശദമാക്കിയതിനും ശുദ്ധമായ അവസ്ഥയിൽ വേർതിരിക്കുന്നതിനായി നടത്തിയ പഠനങ്ങൾക്കുമാണ് 1948-ലെ രസതന്ത്രത്തിനുള്ള നോബൽ സമ്മാനം ഇദ്ദേഹത്തിനു ലഭിച്ചത്. 
പന്ത്രണ്ട് വ്യത്യസ്ത സർവകലാശാലകളിൽനിന്ന് ഓണററി ഡോക്ടറേറ്റുകൾ ഇദ്ദേഹത്തിനു ലഭിച്ചിട്ടുണ്ട്. 
തുടങ്ങിയ അതിപ്രശസ്തങ്ങളായ മുപ്പതോളം സൊസൈറ്റികളുടെ വിശിഷ്ട അംഗത്വം ടെസാലിയസിന് ലഭിച്ചിട്ടുണ്ട്. 
1971 ഒക്ടോബർ 29-ന് ഉപ്സലയിൽ ഇദ്ദേഹം നിര്യാതനായി.



</doc>
<doc id="226042" url="https://ml.wikipedia.org/wiki?curid=226042" title="ബെർബർ ജനത">
ബെർബർ ജനത

ഉത്തര ആഫ്രിക്കയിലെ ഒരു ജനവിഭാഗമാണ് ബെർബർ. മൊറോക്കോ മുതൽ ഈജിപ്റ്റിന്റെ കിഴക്കൻ പ്രദേശം വരെയുള്ള ഇവരുടെ വാസസ്ഥലം കൂടുതലും മരുഭൂമിയാണ്. ഇവരുടെ മാതൃഭാഷ ആഫ്രോ-ഏഷ്യാറ്റിക് ഭാഷാഗോത്രത്തിൽപ്പെട്ട ബെർബർ ഭാഷയാണ്. ഇപ്പോൾ ബെർബർ ജനതയിൽ ഒരു വലിയ വിഭാഗം തങ്ങളുടെ മാതൃഭാഷയോടൊപ്പം അറബി ഭാഷയും സംസാരിക്കുന്നു. അറബ് വംശജരുമായുള്ള സമ്പർക്കവും, അവരുടെ ഇടയിൽ ഇസ്ലാം മതത്തിന്റെ പ്രചാരവുമാണ് ഇതിനു കാരണം. കൂടാതെ ഉന്നതവിദ്യാഭ്യാസത്തിന്റെ മാധ്യമം മിക്കവാറും ഫ്രഞ്ചും സ്പാനിഷുമാണ് ഇത് കാരണം ബെർബർ ഭാഷ സംസാരിക്കുന്നവരുടെ എണ്ണം കുറഞ്ഞ് വരുകയും, ബെർബർ ഭാഷാസംസ്കാരം അന്യം നിന്നുപോകുമെന്ന ഭീഷണി നേരിടുകയാണ്.. 


</doc>
<doc id="226046" url="https://ml.wikipedia.org/wiki?curid=226046" title="ഫ്ലാമെങ്കൊ">
ഫ്ലാമെങ്കൊ

സ്പെയിനിലെ പരമ്പരാഗതമായ ഒരു സംഗീത രൂപമാണ് ഫ്ലാമങ്കൊ. ഇത് സ്പെയിനിലെ അൻഡലൂഷ്യ പ്രവിശ്യയിലാണ് ഉൽഭവിച്ചത്. അൻഡലൂഷ്യൻ സംഗീതവും, റോമനി സംഗീതവും തമ്മിലുള്ള് ഒരു സംയോജനത്തിൽ നിന്നാണിത് ഉടലെടുത്തത്. ഇതിന്റെ പ്രകടനത്തിൽ (performance) നാല് വിഭാഗങ്ങൾ ഉണ്ട്, അത് കാന്റെ (vocals), ടോക്കേ (ഗിത്താർ വായന), ബൈലേ (നൃത്തം), പൽമാസ് (കൈ കൊട്ട്) എന്നിവയാണ്. അൻഡലൂഷ്യ 

2010 നവംബർ 16-ന് ഫ്ലാമങ്കൊ ലോകപൈതൃകമായി യുനെസ്കോ അംഗീകരിച്ചു.


</doc>
<doc id="226048" url="https://ml.wikipedia.org/wiki?curid=226048" title="എമിൽ സോള">
എമിൽ സോള

എമിൽ ഫ്രാൻസ്വാ സോള (French: [e.mil zɔ.la]; 2 April 1840 – 29 September 1902) ഒരു ഫ്രഞ്ച് എഴുത്തുകാരനായിരുന്നു.അക്രമാസക്തമായ മനുഷ്യമനസ്സുകളാണ് സോളയുടെ നോവലുകളിലെ പ്രതിപാദ്യ വിഷയം. പതിനെട്ടാം നൂറ്റാണ്ടിൽ യൂറോപ്പിലെ സാഹിത്യലോകത്ത് പ്രബലമായിരുന്ന, കലാസാഹിത്യരചനകൾ പ്രകൃത്യനുസരണമാകണമെന്ന സിദ്ധാന്തത്തിന്റെ ( Naturalism) അനുയായിയാരുന്നു സോള., 
ഇറ്റലിക്കാരനായ എഞ്ചിനിയർ ഫ്രാന്സെസ്കോ സോളയുടേയും പത്നി ഫ്രാൻസ്വാ എമിലി ഓബറുടേയും ഏകപുത്രനായ എമിൽ സോള ജനിച്ചത് പാരീസിൽ ആയിരുന്നു. സോളക്ക് മൂന്നു വയസ്സുളളപ്പോൾ കുടുംബം എക്സാപ്രോവാസിലേക്ക് താമസം മാറ്റി. സോളയുടെ പല നോവലുകളിലും സൂചിപ്പിക്കപ്പെടുന്ന പ്ളാസ്സാൻസ് എക്സാപ്രോവാസാണെന്ന് സംശയിക്കപ്പെടുന്നു.
ഇരുപത്തിമൂന്നാമത്തെ വയസ്സിൽ പത്രപ്രവർത്തകനായി രംഗത്തെത്തി, താമസിയാതെ സാഹിത്യരചനകളിൽ മുഴുകി. 1870- ഗബ്രിയേല-അലെക്സാന്ഡ്രീന മീലേയെ വിവാഹം കഴിച്ചു. സോളയുടെ മരണം ദുരൂഹമായ സാഹചര്യങ്ങളിലായിരുന്നു. കിടപ്പുമുറിയിലെ ചിമ്മിനി അടഞ്ഞതു കാരണം ശ്വാസം മുട്ടി മരിച്ചതാണെന്നും, അല്ല കൊല്ലപ്പെട്ടതാണെന്നും ഭിന്നാഭിപ്രായങ്ങളുണ്ട്.
ഫ്രാൻസും ജർമ്മനിയും തമ്മിൽ നടന്ന യുദ്ധമാണ് 1894 മുതൽ 1906 വരെ പന്ത്രണ്ട് വർഷം നീണ്ടുനിന്ന ഈ സംഭവത്തിന്റെ പശ്ചാത്തലം. ജൂതവംശജനായിരുന്ന ആൽഫ്രഡ് ഡ്രെയ്ഫസ് എന്ന ഫ്രഞ്ച് സേനാനായകൻ, നിരപരാധിയായിട്ടും, ദേശദ്രോഹക്കുറ്റം ചുമത്തി ജീവപര്യന്തത്തടവിനു ശിക്ഷിക്കപ്പെട്ടു. രാഷ്ട്രീയ സംഭവവികാസങ്ങളാൽ പ്രേരിതമായ ഈ നടപടിയെ സോള നഖശിഖാന്തം എതിർക്കുകയും അതിനെതിരായി ശബ്ദമുയർത്തുകയും ചെയ്തു. 
അന്നത്തെ ഫ്രഞ്ച് പ്രസിഡൻറിനുളള സോളയുടെ തുറന്ന കത്ത് ഞാൻ കുറ്റപ്പെടുത്തുന്നു ( J'accuse) വിശ്വപ്രശസ്തമാണ്.

സോളയുടെ പ്രഥമ സാഹിത്യരചന,Contes a Ninon (നിനോയുടെ കഥകൾ) ചെറുകഥാസംഗ്രഹമായിരുന്നു. 1864-ലാണ് ഇതു പ്രസിദ്ധീകരിക്കപ്പെട്ടത്. 
മന്ദബുദ്ധിയായ അഡലെയ്ഡ് ഫോക് എന്ന സ്ത്രീയിൽ നിന്നാണ് കഥ തുടങ്ങുന്നത്. അഡ്ലെയ്ഡിൽ ഭർത്താവ് റൂഗോവിനും കാമുകൻ മക്വാവിനും ജനിച്ച സന്താനങ്ങളേയും അവരുടെ പിന്നീടുളള തലമുറകളേയും കേന്ദ്രീകരിച്ചാണ് ബൃഹത്തായ 20 നോവലുകൾ രചിക്കപ്പെട്ടിരിക്കുന്നത്. ജന്മസിദ്ധമായ കുറ്റവാസന, പ്രത്യേകിച്ച് കൊലവെറി പരമ്പരാഗതമാണെന്ന് സോള ഈ നോവലുകളിലൂടെ സമർത്ഥിക്കുന്നു. 


</doc>
<doc id="226051" url="https://ml.wikipedia.org/wiki?curid=226051" title="സൂത്രധാരൻ">
സൂത്രധാരൻ

നാടകത്തിൽ സൂത്രധാരൻ എന്നാൽ സൂത്രം അഥവാ ചരട് പിടിക്കുന്നവൻ എന്നർത്ഥം. സൂത്രം എന്ന സംസ്കൃത വാക്കിനു മലയാളത്തിൽ "കൗശലം" എന്നൊരു അർഥം കൂടിയുണ്ട്. പ്രധാനമായും നാടകത്തിൽ ആദ്യം പ്രത്യക്ഷപ്പെടുന്ന ഇയാൾ നാടകത്തെപ്പറ്റി സൂചനകൾ നൽകുന്ന ജോലിയാണ് ചെയ്യുന്നത്. പ്രവർത്തികൾക്ക് നേതൃത്വം വഹിക്കുന്നയാൾ എന്ന അർത്ഥത്തിലും ഈ വാക്ക് ഉപയോഗിക്കുന്നു.


</doc>
<doc id="226053" url="https://ml.wikipedia.org/wiki?curid=226053" title="ഫിഫ പുഷ്ക്കാഷ് സമ്മാനം">
ഫിഫ പുഷ്ക്കാഷ് സമ്മാനം

ഒരു വർഷത്തെ മികച്ച ഗോളിന് ഫിഫ നൽകുന്ന സമ്മാനമാണ് ഫിഫ പുഷ്കാഷ് സമ്മാനം. 2009-ലാണ് ഈ പുരസ്കാരം ഏർപ്പെടുത്തിയത്.


</doc>
<doc id="226065" url="https://ml.wikipedia.org/wiki?curid=226065" title="വടപഴനി">
വടപഴനി

വടപഴനി ചെന്നൈ നഗരത്തിന്റെ പടിഞ്ഞാറു ഭാഗത്തുള്ള ഒരു പരിസരപ്രദേശമാണ്.

ഇവിടെയുള്ള ഉത്തര പഴനി അഥവാ വടപഴനി മുരുകൻ കോവിൽ ഒരു പ്രധാന തീർത്ഥാടന കേന്ദ്രമാണ്. ഇവിടെ വച്ചു വിവാഹം നടത്തുന്നത് ഐശ്വര്യകരമാണ് എന്നാണ് വിശ്വാസം. വടപഴനി ആർക്കോട് റോഡിലാണ് മെട്രോ ട്രാൻസ്‌പോർട്ട് കോർപ്പറേഷന്റെ ബസ് ഡിപ്പോ സ്ഥിതിചെയ്യുന്നത്. എ.വി.എം., പ്രസാദ്, ഭരണി ഉൾപ്പെടെ ചെന്നൈയിലെ പ്രധാന സിനിമാ സ്റ്റുഡിയോകളിൽ കൂടുതലും വടപഴനിയിലാണുള്ളത്.

ഏകദേശം 125 വർഷങ്ങൾക്ക് മുമ്പ് മുരുകന്റെ പടം വെച്ച ചെറിയയൊരു ഓലമേഞ്ഞ ക്ഷേത്രം പിന്നീട് തീർത്ഥാടക പ്രവാഹം കൊണ്ട് ഇന്നത്തെ നിലയിലെത്തി. ഓരോ വർഷവും 7,000-ത്തോളം വിവാഹങ്ങളാണ് ഈ ക്ഷേത്രത്തിൽ നടക്കുന്നത്. ഈ ക്ഷേത്രത്തിൽ വച്ചു വിവാഹം നടത്തുന്നത് ദമ്പതികൾക്ക് ഐശ്വര്യകരമാണ് എന്ന വിശ്വാസമാണ് ഇതിന് കാരണം.

സ്ഥലപുരാണമനുസരിച്ച്, അന്നസ്വാമി നായ്ക്കർ എന്ന സാധാരണക്കാരനായ ഒരു മുരുക ഭക്തൻ മുരുകന്റെ പടം വെച്ച് പൂജ ചെയ്തു തുടങ്ങിയ സ്ഥലമാണിത്. മുരുക പൂജ നടത്തിക്കൊണ്ടിരുന്ന അന്നസ്വാമി നായ്ക്കർ തപോനിദ്രയിൽ പറയുന്നതെല്ലാം ഫലിക്കുന്നുവെന്നു കണ്ടു. തപോനിദ്രയിൽ അന്നസ്വാമി നായ്ക്കർ ഉറഞ്ഞു തുള്ളി ഫലപ്രവചനം നടത്തുന്നതിനെ അരുൾവാക്ക് (ദൈവിക വചനം) എന്ന പേരിൽ തദ്ദേശവാസികൾക്കിടയിൽ പ്രശസ്തിയാർജ്ജിച്ചു. 

ക്ഷേത്രത്തിന്റെ കിഴക്കേ ഗോപുരത്തിന്റെ ഉയരം 40.8 മീറ്ററാണ്. കിഴക്കേ ഗോപുരത്തിനടുത്തുള്ള ചുമരുകളിൽ 108 ഭരതനാട്യ മുദ്രകളുടെ ചിത്രങ്ങൾ കാണാം.

എച്ച്.സി.എൽ ടെക്‌നോളജീസ്, എം.സി.സി.ഐ. ഇൻർ കണക്ട് സൊല്യൂഷൻസ് തുടങ്ങിയവയാണ് വടപഴനി പ്രദേശത്തുള്ള പ്രധാന സോഫ്ട്‌വേർ സ്ഥാപനങ്ങൾ. 100 അടി റോഡിലുള്ള ടാറ്റാ കൺസൾട്ടൻസി സെർവീസസിന്റെ (ടി.സി.എസ്.) ഓഫീസ് ഈയിടെ എസ്.ആർ.എം. സർവ്വകലാശാല വാങ്ങി ഉപയോഗിച്ചു വരുന്നു.

വിക്രം, വിജയവാഹിനി തുടങ്ങിയ സിനിമാ സ്റ്റുഡിയോകൾ വടപഴനി പ്രദേശത്താണുള്ളത്. പ്രസാദ് കളർ ലാബ്‌സ് ആന്റ് സ്റ്റുഡിയോസ്, ഇ.എഫ്.എക്‌സ്. സ്റ്റുഡിയോസ്,എ.വി.എം. സ്റ്റുഡിയോ തുടങ്ങിയ പ്രശസ്ത സിനിമാ സ്ഥാപനങ്ങൾ തൊട്ടടുത്തുള്ള സാലിഗ്രാമം പ്രദേശത്ത് സ്ഥിതി ചെയ്യുന്നു. നിരവധി സിനിമാ താരങ്ങളുടെ വാസസ്ഥലമാണ് വടപഴനി. 

വടപഴനിയിലെ ഏറ്റവും പഴക്കം ചെന്ന വിദ്യാലയം ഗംഗപ്പ് സ്ട്രീറ്റിൽ 1952-ൽ സ്ഥാപിതമായ രാമലിംഗ മിഷൻ മിഡിൽ സ്‌കൂളാണ്. ജെ.ആർ.കെ., ജെ.ആർ.എം., കാർത്തികേയൻ മെട്രിക്കുലേഷൻ സ്‌കൂൾ, 1964-ൽ സ്ഥാപിതമായ സരസ്വതി വിദ്യാലയം എന്നിവയാണ് വടപഴനിയിലെ മറ്റു ചില വിദ്യാലയങ്ങൾ വടപഴനിയിൽ നിന്നുള്ള വിദ്യാർത്ഥികളിൽ ഏറെ പേർ സാലിഗ്രാമം ആർക്കോട് റോഡിലുള്ള അവിച്ചി സ്‌കൂൾ, സാലിഗ്രാമത്തുള്ള ജനറൽ കരിയപ്പ ഹയർ സെക്കണ്ടറി സ്‌കൂൾ, വിരുഗമ്പാക്കത്തും, അശോക് നഗറിലുമുള്ള വിവിധ സ്‌കൂളുകളിലുമാണ് പഠിക്കുന്നത്.

എസ്.ആർ.എം. യൂണിവേഴ്‌സിറ്റിയുടെ വടപഴനിയിലുള്ള ക്യാമ്പസ് 2009-ലാണ് പ്രവർത്തനം തുടങ്ങിയത്.

സൂര്യ ഹോസ്പിറ്റൽ, രാജീവ് സ്‌കാൻസ്, ആകാശ് ഇൻസ്റ്റിറ്റിയൂട്ട് ഓഫ് ഫെർട്ടിലിറ്റി ആന്റ് റിസർച്ച്, വിജയാ ഹോസ്പിറ്റൽ, വിജയാ ഹെൽത്ത് സെന്റർ, വാസൻ ഐ കെയർ, ബെസ്റ്റ് ഹോസ്പിറ്റൽ, വടപഴനി മൾട്ടി സ്‌പെഷ്യാലിറ്റി ഹോസ്പിറ്റൽ, പി ആന്റ് ജി നഴ്‌സിംഗ് ഹോം, ഭരണി ഹോസ്പിറ്റൽ, വി.എച്ച്.എം. ഹോസ്പിറ്റൽ എന്നിവയാണ് വടപഴനിയിലും പരിസരപ്രദേശങ്ങളിലുമായുള്ള പ്രധാന ആശുപത്രികൾ.


</doc>
<doc id="226067" url="https://ml.wikipedia.org/wiki?curid=226067" title="ചാമ">
ചാമ

ഔഷധഗുണമുള്ള ഒരു ധാന്യമാണ് ചാമ (Little Millet). ഒരു ആഹാരവസ്തുകൂടിയായ ഇത് പുല്ലരി എന്ന പേരിലും അറിയപ്പെടുന്നു. കഫം, പിത്തം, വിഷബാധ എന്നിവയ്ക്കൊക്കെ ചാമ നല്ലതാണ്. ചെരിവുകളിലെ അത്ര ഫലഭൂയിഷ്ടമല്ലാത്ത ലാറ്ററൈറ്റ് മണ്ണിലാണ് ചാമ സാധാരണ കൃഷിചെയ്യുന്നത്.

കാലവർഷത്തിന്റെ ആരംഭത്തോടെയാണ് ചാമ വിതയ്ക്കുക. കൊയ്തു കഴിഞ്ഞ പാടങ്ങളിൽ ഇടവിളയായിട്ടാണ് കേരളത്തിൽ കൃഷിചെയ്തുവരുന്നത്. രേവതി, ഭരണി, രോഹിണി എന്നീ ഞാറ്റുവേലകളിൽ പൊടിവിതയായി ചാമ വിതയ്ക്കാം. പ്രത്യേക വളപ്രയോഗമൊന്നും കൂടാതെ രണ്ടുമാസം കൊണ്ട് കൊണ്ട് ചാമ മൂപ്പെത്തി വൃശ്ചികമാസത്തോടെ കൊയ്തെടുക്കാം. പ്രത്യേക പരിചരണങ്ങൾ ആവശ്യമില്ലെങ്കിലും ചാണകവും വെണ്ണീറും വളമായി ഉപയോഗിക്കാവുന്നതാണ്.

ചാമകൊണ്ട് ചോറു, ഉപ്പുമാവ്,കഞ്ഞി, പുട്ട്, പായസം തുടങ്ങി വിവിധങ്ങളായ ആഹാരവിഭവങ്ങളുണ്ടാക്കാം. കഫം,പിത്തം എന്നിവയ്ക്ക് ഔഷധമായും ഉപയോഗിക്കുന്നു. ലൗബേർഡ് പോലുള്ള വളർത്തുപക്ഷികൾക്ക് ആഹാരമായും കൊടുക്കുന്നു.

ചാമയുടെ ഉപയോഗം മൂലം വാതം കൂടാനും ദേഹം മെലിയാനും മലബന്ധമുണ്ടാകും സാധ്യതയുണ്ട്. ഇതു കാരണം ഗതികെട്ടാൽ ചാമയും തിന്നും എന്നൊരു പഴംചൊല്ല് പോലും പ്രചാരത്തിലുണ്ട്.


</doc>
<doc id="226071" url="https://ml.wikipedia.org/wiki?curid=226071" title="എ.എം.എം. ഹയർസെക്കൻഡറി സ്കൂൾ, ഇടയാറന്മുള">
എ.എം.എം. ഹയർസെക്കൻഡറി സ്കൂൾ, ഇടയാറന്മുള

പത്തനംതിട്ട ജില്ലയിലെ ഇടയാറന്മുളയിലാണ് ഏബ്രഹാം മാർത്തോമ്മാ മെമ്മോറിയൽ ഹയർ സെക്കൻഡറി സ്കൂൾ (എ. എം. എം. ഹയർസെക്കൻഡറി സ്കൂൾ), സ്ഥിതിചെയ്യുന്നത്. "1919"ൽ മിഡിൽ സ്കൂളായി ആരംഭിച്ച ഈ സ്കൂൾ "1948"ൽ ഹൈസ്കൂൾ ആയും, "1991"ൽ ഹയർസെക്കൻഡറി സ്കൂളായും ഉയർത്തപ്പെട്ടു. ഈ വിദ്യാലയത്തിൽ ഇന്ന് 5 മുതൽ 12 വരെ ക്ലാസുകളിലായി ആയിരത്തിലേറെ വിദ്യാർത്ഥികൾ പഠിക്കുന്നുണ്ട്. കേരള സിലബസ്സിന്റെ അടിസ്ഥാനത്തിലാണ് ഈ സ്കൂൾ പ്രവർത്തിക്കുന്നത്. 5 മുതൽ 10 വരെയുള്ള ക്ലാസ്സുകളിൽ ഇംഗ്ലീഷ്, മലയാളം മീഡിയങ്ങളിൽ ക്ലാസുകൾ നടക്കുന്നുണ്ട്.

പാഠ്യേതര മേഖലകളിലും ഈ സ്കൂൾ സജീവമാണ്. കലാ-ശാസ്ത്ര മേളകളിലും, കായിക മേളകളിലും അഭിമാനാർഹമായ ധാരാളം നേട്ടങ്ങൾ ഈ സ്കൂൾ നേടിയിട്ടുണ്ട്. വിവിധ ക്ലബുകളും അതിന്റെ പ്രവർത്തനങ്ങളും ഈ സ്കൂളിൽ നടക്കുന്നുണ്ട്. ഒരു ഫുട്ബോൾ ഗ്രൗണ്ടും, ബാസ്ക്കറ്റ്ബോൾ കോർട്ടും ഈ സ്കൂളിനുണ്ട്. എൻ.എസ്.എസ്, എൻ.സി.സി, റെഡ് ക്രോസ് യൂണിറ്റുകളും ഈ സ്കൂളിൽ പ്രവർത്തിക്കുന്നുണ്ട്.


</doc>
<doc id="226075" url="https://ml.wikipedia.org/wiki?curid=226075" title="കോയമ്പേട്‌">
കോയമ്പേട്

കോയമ്പേട്‌ ചെന്നൈ നഗരത്തിന്റെ പടിഞ്ഞാറു ഭാഗത്തുള്ള ഒരു പരിസരപ്രദേശമാണ്. 

വളരെ വിപുലമായ മാർക്കറ്റും, ചെന്നൈ മെട്രോ ബസ് ടെർമിനസും കോയമ്പേടിലാണുള്ളത്. 

തമിഴ്‌നാടിന്റെ വിവിധ പ്രദേശങ്ങളിലേക്കും, അന്യ സംസ്ഥാനങ്ങളിലേക്കുമുള്ള ബസ്സുകൾ പുറപ്പെടുന്ന സ്ഥലമായതു കൊണ്ട് കോയമ്പേട് രാപകൽ വ്യത്യാസമില്ലാതെ സദാ സജീവമായിരിക്കും.

ചെന്നൈ സെൻട്രൽ റയിൽവേ സ്റ്റേഷനിൽ നിന്നും പൂനമല്ലി ഹൈ റോഡ് വഴിയും, ചെന്നൈ വിമാനത്താവളത്തിൽ നിന്നും ജവഹർലാൽ നെഹ്രു റോഡ് (ഇന്നർ റിംഗ് റോഡ്) വഴിയും കോയമ്പേടിലെത്തിച്ചേരാനാകും.

വടപഴനി, അണ്ണാനഗർ, അരുമ്പാക്കം, അരുമ്പാക്കം എം.എം.ഡി.എ. കോളനി, അമിഞ്ചിക്കരൈ, വിരുഗമ്പാക്കം, നെർക്കുൻട്രം എന്നിവയാണ് കോടയമ്പേടിന്റെ പരിസര പ്രദേശങ്ങളിലുള്ള മറ്റു ചെറു പട്ടണങ്ങൾ.

കോയമ്പേട് മാർക്കറ്റ് എന്ന ചുരുക്കപ്പേരിൽ അറിയപ്പെടുന്ന കോയമ്പേട് ഹോൾ സെയിൽ മാർക്കറ്റ് കോംപ്ലക്‌സിൽ പഴങ്ങളുടേയും, പച്ചക്കറികളുടേയും മൊത്ത വ്യാപാരം ചെയ്യുന്ന നിരവധി സ്ഥാപനങ്ങളുണ്ട്. 

നഗരമദ്ധ്യത്തിൽ പാരീസിനടുത്ത കൊത്താൽ ചാവടി മാർക്കറ്റ് നിർത്തലാക്കിയ സാഹചര്യത്തിൽ 1996-ലാണ് കോയമ്പേട് മാർക്കറ്റ് സ്ഥാപിക്കപ്പെട്ടത്. ഏഷ്യയിലെ ഏറ്റവും വലിയ പഴം പച്ചക്കറി മൊത്തവ്യാപാര മാർക്കറ്റാണിത്.

പ്രതിദിനം 94 മില്ല്യൺ ലിറ്റർ മലിനജലം ശുദ്ധീകരിക്കുവാൻ പോന്ന രണ്ട് സീവേജ് ട്രീറ്റ്‌മെന്റ് പ്ലാന്റുകൾ കോയമ്പേടിൽ പ്രവർത്തിച്ചു വരുന്നു. ടി.നഗർ, കോടമ്പാക്കം, അണ്ണാനഗർ, വിരുഗമ്പാക്കം, മുഗപ്പെയർ തുടങ്ങിയ ചെന്നൈ നഗരത്തിന്റെ വിവിധ പരിസരപ്രദേശങ്ങളിൽ നിന്നുള്ള മലിനജലം ഈ പ്ലാന്റുകളിലാണ് ശുദ്ധീകരിക്കുന്നത്. 

നിലവിലുള്ള ഈ രണ്ട് പ്ലാന്റുകൾക്ക് പുറമേ, പ്രതിദിനം 120 മില്ല്യൺ ലിറ്റർ മലിനജല ശുദ്ധീകരണം ചെയ്യാൻ പുതിയൊരു പ്ലാന്റ് നിർമ്മിക്കാനുള്ള പദ്ധതി നടപ്പിലായിക്കൊണ്ടിരിക്കുന്നു. രൂ. 1,160 മില്ല്യൺ ചെലവിൽ 25 ഏക്കർ വിസ്തൃതിയുള്ള കോമ്പൗണ്ടിൽ പുതിയ പ്ലാന്റ് പ്രവർത്തനസജ്ജമാകുന്നതോടെ മധുരവയൽ, അമ്പത്തൂർ, നെർക്കുൻട്രം തുടങ്ങിയ മറ്റു സമീപപ്രദേശങ്ങളിൽ നിന്നുള്ള മലിനജല ശുദ്ധീകരണവും സാധ്യമാകും.

ചെന്നൈ മൊഫുസിൽ ബസ് ടെർമിനസ് അഥവാ സി.എം.ബി.ടി. ഏഷ്യയിലെ ഏറ്റവും വലിയ ബസ് ടെർമിനസ് ആണ്.

തമിഴ് നാടിന്റെ വിവിധ പ്രദേശങ്ങളിലേക്കും, കേരള, കർണ്ണാടക, ആന്ധ്രാപ്രദേശ്, പോണ്ടിച്ചേരി തുടങ്ങിയ അയൽ സംസ്ഥാനങ്ങളിലേക്കുമുള്ള ബസ്സുകൾ ഇവിടെ നിന്നും പുറപ്പെടുന്നു.

ഒരേ സമയം 270 ബസ്സുകൾക്ക് പ്രവേശിക്കാനാകുന്ന ഈ വലിയ ടെർമിനസ് വഴി പ്രതിദിനം 2000 ബസ് സർവീസുകൾ നടത്തി 2 ലക്ഷം യാത്രക്കാർക്ക് യാത്രാസൗകര്യമൊരുക്കുന്നു.


</doc>
<doc id="226079" url="https://ml.wikipedia.org/wiki?curid=226079" title="ജെയിൽബ്രേക്കിങ്">
ജെയിൽബ്രേക്കിങ്

ആപ്പിൾ ഉപകരണങ്ങളായ ഐഫോൺ, ഐപാഡ്‌, ഐപോഡ്, ആപ്പിൾ ടി.വി. എന്നിവയുടെ ഓപ്പറേറ്റിംഗ്‌ സിസ്റ്റമായ ഐ ഓ എസ്സിൽ കമ്പനി ഏർപ്പെടുത്തിയിട്ടുള്ള നിയന്ത്രണങ്ങളെ എടുത്തു കളയുന്ന പ്രക്രിയയാണ്‌ ജെയിൽബ്രേക്കിങ്. ഇതുവഴി സിഡിയ എന്ന ആപ്ലിക്കേഷൻ ഡൌൺലോഡ് ചെയ്യുകയാണ് ചെയ്യുന്നത്. ആപ്പിൾ ആപ്പ്‌ സ്റ്റോറിൽ ലഭ്യമല്ലാത്ത പല സേവനങ്ങളും സിഡിയ വഴി ഇൻസ്റ്റാൾ ചെയ്യാൻ കഴിയും. 


</doc>
<doc id="226088" url="https://ml.wikipedia.org/wiki?curid=226088" title="കോടമ്പാക്കം">
കോടമ്പാക്കം

ചെന്നൈ നഗരത്തിന്റെ പരിസര പ്രദേശങ്ങളിൽ സിനിമാ വ്യവസായത്തിനു പേരു കേട്ട സ്ഥലമാണ് കോടമ്പാക്കം . കോടമ്പാക്കം എന്ന സ്ഥലപ്പേരിൽ നിന്നാണ് തമിഴ് സിനിമയ്ക്ക് കോളിവുഡ് എന്ന പേര് ലഭിച്ചത്.

ചെന്നൈ നഗരത്തിന്റെ പടിഞ്ഞാറു ഭാഗത്തായുള്ള കോടമ്പാക്കം പട്ടണത്തിന്റെ കിഴക്ക് നുങ്കമ്പാക്കവും, തെക്ക് വെസ്റ്റ് മാമ്പലവും, ടി.നഗറും, പടിഞ്ഞാറ് വടപഴനിയും, തെക്ക് പടിഞ്ഞാറ് കെ.കെ. നഗറും, അശോക് നഗറുമാണുള്ളത്.

ഏകദേശം 2000 വർഷത്തെ ചരിത്രമുള്ള കോടമ്പാക്കം പല്ലവ, ചോഴ സാമ്രാജ്യങ്ങളുടെ കാലത്ത് തന്നെ സജീവമായിരുന്നു. കോടമ്പാക്കത്തെ ഭർതൃകേശ്വരർ ക്ഷേത്രം 500 വർഷത്തിലധികം പഴക്കമുള്ളതാണെന്ന് കരുതപ്പെടുന്നു. 

ഇന്ന് കാണുന്ന കോടമ്പാക്കം രൂപീകൃതമാകുന്നത് 17, 18 നൂറ്റാണ്ടുകളിൽ ആർക്കോട് നവാബിന്റെ കാലത്താണ്. കോടമ്പാക്കം എന്ന പേരിനെക്കുറിച്ച് രണ്ട് വാദങ്ങളുണ്ട്. 

ആർക്കോട് നവാബിന്റെ കുതിരലായങ്ങൾ ഈ പ്രദേശത്തായിരുന്നതിനാൽ ഉർദു ഭാഷയിലെ ഘോടാ ബാഗ് ലോപിച്ച് കോടമ്പാക്കം ആയതാണെന്നും, ഹിന്ദു പൗരാണികതയുമായി ബന്ധപ്പെട്ട കാർക്കോടകൻ പാക്കം എന്ന പേരിൽ നിന്നാണ് കോടമ്പാക്കം എന്ന പേര് ആവിർഭവിച്ചതെന്നും രണ്ടു പക്ഷമുണ്ട്. കോടമ്പാക്കം ശിവക്ഷേത്രത്തിൽ ഇന്നും കാർക്കോടക സർപ്പ വിഗ്രഹങ്ങളുണ്ട്.

ബ്രിട്ടീഷ് ഭരണകാലത്ത് കോടമ്പാക്കം ചെങ്കൽപ്പട്ട് ജില്ലയിലെ ഒരു മുനിസിപ്പാലിറ്റിയായിരുന്നു. ഇവിടെയുണ്ടായിരുന്ന ജലസംഭരണി 1921-ൽ പൂർണ്ണമായി വറ്റിയതിനു ശേഷം കോടമ്പാക്കം മദ്രാസ് ജില്ലയുടെ ഭരണത്തിനു കീഴിലായി. 

കോടമ്പാക്കം സാലിഗ്രാമം പുലിയൂർ പ്രദേശത്ത് 1931 ലെ ജനസംഖ്യ വെറും 497 മാത്രമായിരുന്നു. ഹിന്ദി വിരുദ്ധ പ്രക്ഷോഭം കൊടുമ്പിരിക്കൊണ്ടിരുന്നപ്പോൾ 1938 ജൂൺ 3-ാം തിയതി കോടമ്പാക്കത്തു വച്ചു നടന്ന യോഗത്തിൽ മറൈമലൈ അടികൾ അധ്യക്ഷം വഹിച്ചു. 

1948-ൽ അവിച്ചി മെയ്യപ്പ ചെട്ടിയാർ മദ്രാസിലെ ആദ്യ സിനിമാ സ്റ്റുഡിയോ (എ.വി.എം.) സ്ഥാപിച്ചു. അതിനു ശേഷം എൽ.വി. പ്രസാദ് സ്റ്റുഡിയോവും, വിജയ വാഹിനി സ്റ്റുഡിയോവും സ്ഥാപിക്കപ്പെട്ടു. 

മദ്രാസിലെ ഏറ്റവും പഴക്കം ചെന്ന സിനിമാ തിയറ്ററുകളിൽ ഒന്നായ ലിബർട്ടി തിയറ്റർ കോടമ്പാക്കത്താണുണ്ടായിരുന്നത്. 

ഏതാനും ദശകങ്ങൾ മുമ്പു വരെ ദക്ഷിണേന്ത്യൻ സിനിമാ ലോകത്തെ പ്രശസ്ത നടീനടന്മാർ സിനിമ കാണാനെത്തിയിരുന്ന ലിബർട്ടി തിയറ്റർ 2011-ൽ ഇടിച്ചു നിരത്തി അവിടെ ഒരു ഷോപ്പിംഗ് കോംപ്ലക്‌സിന്റെ പണികൾ നടന്നു വരുന്നു.

തമിഴ് സിനിമാ വ്യവസായത്തിന്റെ സിരാകേന്ദ്രമായിരുന്ന കോടമ്പാക്കത്തിന്റേയും ഇംഗ്ലീഷ് സിനിമാ വ്യവസായത്തിന്റെ സിരാകേന്ദ്രമായ ഹോളിവുഡിന്റേയും പേരുകളുടെ സങ്കലനമാണ് കോളി-വുഡ്. സിനിമാ - ടെലിവിഷൻ രംഗത്ത് പ്രവർത്തിക്കുന്ന നിരവധിയാളുകൾ കോടമ്പാക്കത്തും പരിസരപ്രദേശങ്ങളിലുമായാണ് താമസിക്കുന്നത്. 

തമിഴിലെ പ്രശസ്ത സിനിമാ നിർമ്മാതാക്കളും, സംവിധായകന്മാരും കോടമ്പാക്കത്തെ ഡയറക്ടേഴ്‌സ് കോളനിയിലാണ് താമസിക്കുന്നത്. 

ഓസ്‌കാർ ജേതാവ് ഏ.ആർ. റഹ്മാന്റെ വീടും, സ്റ്റുഡിയോവും കോടമ്പാക്കത്താണുള്ളത്.


</doc>
<doc id="226093" url="https://ml.wikipedia.org/wiki?curid=226093" title="കോരുത്തോട്">
കോരുത്തോട്

കോട്ടയം ജില്ലയിലെ കോരുത്തോട് ഗ്രാമപഞ്ചായത്തിൽ സ്ഥിതിചെയ്യുന്ന ഒരു ഗ്രാമമാണ് കോരുത്തോട്.

കോരുത്തോടിലെ സി. കേശവൻ മെമ്മോറിയൽ എച്ച്.എച്ച്.എസ്സ് എന്ന സ്കൂൾ കായിക മേളകളിൽ ധാരാളം വിജയങ്ങൾ നേടിയിട്ടുണ്ട് . ഈ സ്കൂളിൽ കായികാധ്യാപകനായിരുന്ന കെ.പി.തോമസ് മാഷും പ്രസിദ്ധനാണ് 


</doc>
<doc id="226094" url="https://ml.wikipedia.org/wiki?curid=226094" title="സി.പി. ശ്രീധരൻ">
സി.പി. ശ്രീധരൻ

കേരളത്തിലെ പ്രമുഖ സാഹിത്യ - സാംസ്കാരിക പ്രവർത്തകനും എഴുത്തുകാരനുമായിരുന്നു സി.പി. ശ്രീധരൻ (ജനനം : 14 ഡിസംബർ 1932 - 24 ഒക്ടോബർ 1996). സാഹിത്യ പ്രസ്ഥാനങ്ങളുടെ സംഘാടകൻ, സാരഥി എന്നീ നിലകളിൽ ശ്രദ്ധേയനായിരുന്നു. സമസ്ത കേരള സാഹിത്യപരിഷത്ത്, സാഹിത്യ പ്രവർത്തക സഹകരണ സംഘം എന്നിവയുടെ പ്രസിഡണ്ടായി ദീർഘകാലം സേനവമനുഷ്ഠിച്ചു. കേരള സാഹിത്യ അക്കാദമിയുടെ നേതൃനിരയിലും അദ്ദേഹമുണ്ടായിരുന്നു.
കണ്ണൂർ ജില്ലയിലെ പയ്യന്നൂരിലായിരുന്നു ജനനം. സ്കൂളിൽ പഠിക്കുന്ന കാലത്ത് മുത്തച്ഛൻ കടിഞ്ഞിയിൽ അനന്തൻ നായർ വഴി അക്കാലത്തെ സാഹിത്യകാരന്മാരുമായും സാമൂഹികരംഗത്തെ നേതാക്കളുമായും അടുത്തിടപഴകാൻ അവസരം ലഭിച്ചു. സ്വാതന്ത്ര്യ സമരത്തിൽ പങ്കെടുത്തതിന്റെ പേരിൽ നിരവധി തവണ പോലീസ് മർദ്ധനമേറ്റു. പത്താംക്ളാസ്സ് പാസായിതിനു ശേഷം കോൺഗ്രസ്സ് പ്രവർത്തകനായി. ക്വിറ്റ് ഇന്ത്യ പ്രക്ഷോഭത്തിൽ വിദ്യാർത്ഥിയായിരുന്ന കാലത്ത് തന്നെ പങ്കെടുത്തു. കോഴിക്കോട് നിന്നു പ്രസിദ്ധീകരിച്ചിരുന്ന നവകേരളത്തിന്റെ ലേഖകനായും പിന്നീട് മനോരമയുടെ സബ് എഡിറ്ററായും പ്രവർത്തിച്ചു. സാഹിത്യ പ്രവർത്തക സഹകരണ സംഘത്തിൽ പബ്ളിക്കേഷൻസ് ഡയറക്ടറായി. 1966 ൽ എസ്.പി.സി.എസ് ഡയറക്ടർ ബോർഡിലേക്ക് തെരഞ്ഞെടുക്കപ്പെട്ടു. പിന്നീട് എസ്.പി.സി.എസിന്റെ വൈസ് പ്രസിഡന്റും പ്രസിഡന്റുമായി. 1976 ൽ സാഹിത്യ പരിഷത്തിന്റെ വൈസ് പ്രസിഡന്റായി. കോൺഗ്രസ്സ് വീക്ഷണം പത്രം ആരംഭിച്ചപ്പോൾ പത്രാധിപരായി ചുമതലയേറ്റു. വിമോചന സമര കാലത്ത് അദ്ധ്യാപക - വിദ്യാർത്ഥി സമര സമിതിയുമായി ബന്ധപ്പെട്ടു പ്രവർത്തിച്ചതിന്റെ പേരിൽ ജയിൽ ശിക്ഷ അനുഭവിച്ചു.



</doc>
<doc id="226097" url="https://ml.wikipedia.org/wiki?curid=226097" title="സൈക്ലോപ്‌സ്">
സൈക്ലോപ്‌സ്

സൈക്ലോപ്‌സ് എന്നറിയപ്പെടുന്നത് ഗ്രീക്ക് പുരാണേതിഹാസങ്ങളിൽ പറയുന്ന ഒറ്റക്കണ്ണുള്ള രക്ഷസാണ്.പുരാതന ഗ്രീസിലെ നിരവധി കവികളും, എഴുത്തുകാരും സൈക്ലോപ്‌സുകളെക്കുറിച്ച് തങ്ങളുടെ കൃതികളിൽ പരാമർശിച്ചിട്ടുണ്ടെങ്കിലും സ്ത്രീ സൈക്ലോപ്‌സിനെക്കുറിച്ചുള്ള പരാമർശം എവിടെയുമില്ല. 
വട്ടക്കണ്ണുകൾ എന്ന അർത്ഥത്തിലാണ് സൈക്ലോപ്‌സ് എന്ന പദപ്രയോഗം എന്നു കരുതപ്പെടുന്നു. പുരാതന ഗ്രീസിൽ ജീവിച്ചിരുന്ന അന്ധകവിയായ ഹോമറിന്റെ ഒഡീസ്സിയിലെ പോളിഫെമസ് ഒരു സൈക്ലോപ്‌സ് ആണ്.
പുരാതന ഗ്രീസിലെ മൂന്നു പ്രമുഖ ദുരന്തനാടകകൃത്തുക്കളിൽ ഒടുവിലത്തെ ആളായ യൂറിപ്പിഡിസിന്റെ കൃതികളിലും സൈക്ലോപ്‌സ് രക്ഷസുകളെ കഥാപാത്രങ്ങളായി കാണാം. ഇറ്റലിയുടെ ഭാഗമായ സിസിലി ദ്വീപിൽ ഉള്ള എറ്റ്‌ന അഗ്നിപർവതത്തെക്കുറിച്ചുള്ള ഐതിഹ്യത്തിലും സൈക്ലോപ്‌സുകൾ ഇടം പിടിച്ചിട്ടുണ്ട്. എറ്റ്‌ന അഗ്നിപർവതത്തിന്റെ അന്തർഭാഗം സൈക്ലോപ്‌സ് രക്ഷസുകളുടെ താവളമാണെന്നും മറ്റും വിശ്വസിക്കപ്പെട്ടിരുന്നു.
ഭൂമുഖത്ത് ആദ്യമായി സൃഷ്ടിക്കപ്പെട്ട ജീവജാലങ്ങളെല്ലാം തന്നെ ഭീകരജന്തുക്കളായിരുന്നു, അതിലൊരു വർഗ്ഗമായിരുന്നത്രെ, ഒറ്റക്കണ്ണന്മാരായ സൈക്ലോപ്സുകൾ . . പിന്നീട് സൈക്ലോപ്സുകളൊഴികെ മറ്റവയൊക്കെ ഭൂമുഖത്തു നിന്ന് നിഷ്ക്കാസനം ചെയ്യപ്പെട്ടു. സ്യൂസിന് ഏറെ പ്രിയപ്പെട്ടവരായിരുന്നു സൈക്ലോപ്സുകൾ. ജനപഥങ്ങളിൽ നിന്നകന്നു മാറിയ ഒരു ദ്വീപിൽ സ്യൂസ് അവക്ക് വാസസ്ഥാനം ഏർപ്പാടാക്കിക്കൊടുത്തു.</br> 
യുഗങ്ങൾക്കു ശേഷം സമുദ്രദേവന്റെ കോപത്തിനിരയായ ഒഡീസ്സിയസും പന്ത്രണ്ടു കൂട്ടാളികളും ഈ ദ്വീപിലെത്തിപ്പെടുന്നു. ഭക്ഷണം തേടിയുളള യാത്ര അവരെ കൊണ്ടുചെന്നെത്തിച്ചത് പോളിഫെമസ് എന്ന സൈക്ലോപ്സിന്റെ തുറന്നു കിടന്നിരുന്ന ഗുഹയിലേക്കാണ്. ബുദ്ധിമാനായ ഒഡീസ്സിയസ് , മുന്തിയതരം വീഞ്ഞു നിറച്ച തുകൽ സഞ്ചി കൂടെ കരുതിയിരുന്നു. ഗുഹ വിജനമായിരുന്നെങ്കിലും അതിനകത്ത് വിശേഷപ്പെട്ട ഭക്ഷണസാമഗ്രികൾ അവർക്കു ലഭിച്ചു. ആതിഥേയനെക്കാത്തു നില്ക്കാതെ അവരതൊക്കെ സ്വയമെടുത്ത് കഴിക്കുകയും ചെയ്തു. ഭീമാകായനും ഭീകരനുമായിരുന്ന പോളിഫെമസ് തന്റെ കന്നാലിക്കൂട്ടത്തെ തെളിച്ച് സായാഹ്നസമയത്ത് തിരിച്ചെത്തി. ഒഡീസ്സിയസ്സിന്റേയും കൂട്ടരുടേയും ചെയ്തികൾ പോളിഫെമസ്സിന് അശേഷം രുചിച്ചില്ല. ക്രുദ്ധനായ പോളിഫെമസ്, ഒഡീസ്സിയസ്സിന്റെ രണ്ടു കൂട്ടാളികളെ ആ നിമിഷം കൊന്നു തിന്നു. എന്നിട്ട് നിഷ്പ്രയാസം, പർവ്വത സമാനമായ വലിയ കല്ലു പൊക്കിയെടുത്ത് ഗുഹാമുഖം, അടച്ച് ഭദ്രമാക്കിയശേഷം സ്വസ്ഥമായി ഉറങ്ങാൻ കിടന്നു. രാത്രി മുഴുവനും ഒഡീസ്സിയസ്സും കൂട്ടരും തലപുകഞ്ഞ് ആലോചിച്ചു,രക്ഷപ്പെടാനുളള വഴി കണ്ടെത്തണം.നേരം പുലർന്നിട്ടും ഉപായമൊന്നും തോന്നിയില്ല. പിറ്റേന്ന് പ്രാതലിന് മറ്റു രണ്ടു പേരെക്കൂടി അകത്താക്കിയശേഷം പോളിഫേമസ് പുറത്തിറങ്ങി, പോകുന്നതിനുമുമ്പ് അതേ കല്ലുകൊണ്ട് ഗുഹാമുഖമടയ്ക്കാനും മറന്നില്ല. ഗുഹക്കകത്ത് തടവിലാക്കപ്പെട്ട ഒഡീസിയസ്സും കൂട്ടരും ചുറ്റിലും നോക്കി. ഇരുമ്പിനോളം ഉറപ്പും കട്ടിയുമുളള വലിയൊരു മരത്തടി അവിടെ കിടന്നിരുന്നു. ഒഡീസ്സിയസ്സിന്റെ നിർദ്ദേശപ്രകാരം അതിലൊരു ഭാഗം വെട്ടിയെടുത്ത് ഒരറ്റം അവർ സൂചി പോലെ കൂർ പ്പിച്ചെടുത്തു. സായാഹ്നമായപ്പോൾ പോളിഫെമ്സ് തിരിച്ചെത്തി, അത്താഴത്തിന് വീണ്ടും രണ്ടു മനുഷ്യർ. ഉറങ്ങാനുളള ഒരുക്കത്തിലായിരുന്ന പോളിഫെമസിന് കൌശലക്കാരനായ ഒഡീസ്സിയസ്സ് ഒരു കോപ്പ വീഞ്ഞു നല്കി. രുചി തോന്നിയ പോളിഫെമസ് വീണ്ടും ആവശ്യപ്പെട്ടു. വീഞ്ഞുകുടിച്ച് ബോധമറ്റു കിടന്നിരുന്ന പോളിഫെമസിന്റെ ഒറ്റക്കണ്ണിലേക്ക് സർ വ്വശക്ക്തിയുമെടുത്ത് ഒഡീസിയസ്സും കൂട്ടാളികളും മരക്കുന്തം കുത്തിയിറക്കി. പരുക്കേറ്റ് അന്ധനായ പോളിഫെമസിന് ഗുഹ തുറന്ന് വാതിലിനടുത്ത് കാവലിരുന്നു. ഒഡീസ്ിയസ്സും കൂട്ടരും പുറത്തു കടക്കുമ്പോ പിടിക്കാനായി. ഒഡീസ്സിയസ്സും കൂട്ടരും കൂറ്റന്മാരായ ചെമ്മരിയാടുകളെ കൂട്ടിക്കെട്ടി അവക്കടിയിൽ മറഞ്ഞിരുന്നു. പ്രഭാതമായപ്പോൾ ചെമ്മരിയാടുകളുടെ പറ്റം പുറത്തേക്കു പോകുന്ന കൂട്ടത്തിൽ ഒഡീസിയസ്സും അവശേഷിച്ച കൂട്ടാളികളും സൂത്രത്തിൽ രക്ഷപ്പെട്ടു. 

യുഗങ്ങൾക്കുശേഷം പോളിഫെമസിന് കാഴ്ച വീണ്ടുകിട്ടി. ഭീമാകാരനായ ബീഭത്സജീവിയായിജീവിതം തുടരേണ്ടി വന്നെങ്കിലും ശാന്തനും തനി പാവവുമായി മാറിയിരുന്ന പോളിഫെമസിന് ഗലാറ്റിയോട് കടുത്ത പ്രേമം തോന്നി. ഗലാറ്റിക്ക് വിരൂപനായ തന്നെ സ്നേഹിക്കാനാവില്ലെന്ന് പോളിഫെമസ്സിനു ബോധ്യമുണ്ടായിരുന്നു. ഗലാറ്റി അസിസ് എന്ന യുവാവുമായി പ്രേമത്തിലായപ്പോ പോളിഫെമസ്സ് അസിസ്നെ വധിച്ചു 

ബി.സി. 1900 മുതൽ ബി.സി. 1100 വരെയുള്ള മൈസീനിയൻ ഗ്രീസിൽ, കുമ്മായമോ ചാന്തോ ഉപയോഗിക്കാതെ കല്ലുകൾ ഭംഗിയായി അടുക്കി വച്ച് നിർമ്മിച്ചിരുന്ന മതിലുകൾ മനുഷ്യസാധ്യമായ കരവിരുതിനെ വെല്ലുന്ന തരത്തിൽ ഉറപ്പുള്ളവയായിരുന്നു. ഇത്തരം മതിലുകൾ നിർമ്മിക്കാൻ സൈക്ലോപ്‌സുകൾക്ക് മാത്രമേ കഴിയൂ എന്നു യവനർക്ക് തോന്നിയതിനാൽ ഈ മതിലുകൾ സൈക്ലോപ്പീനിയൻ മതിലുകൾ (Cyclopean walls) എന്ന പേരിലറിയപ്പെടുന്നു.



</doc>
<doc id="226098" url="https://ml.wikipedia.org/wiki?curid=226098" title="ഇന്ത്യയുടെ വന്യജീവിസമ്പത്ത്">
ഇന്ത്യയുടെ വന്യജീവിസമ്പത്ത്

വൈവിധ്യമാർന്ന സസ്യ-ജന്തുജാലങ്ങൾക്കൊണ്ട് സമ്പന്നമാണ് ഇന്ത്യയുടെ വന്യജീവിസമ്പത്ത്. ആകെയെണ്ണത്തിൽ അധികമുള്ള പശു, പോത്ത്, ആട്, വളത്തുപക്ഷികൾ, ചെമ്മരിയാടുകൾ എന്നിവയെ മാറ്റിനിർത്തിയാൽ, വിവിധ ജീവികളുൾപ്പെടുന്ന ഇന്ത്യയുടെ വന്യജീവിസമ്പത്ത് ആശ്ചര്യജനകമാണ്. കടുവകൾ, സിംഹങ്ങൾ, പുലികൾ, ഹിമപ്പുലികൾ, പെരുമ്പാമ്പുകൾ, കുറുക്കന്മാർ, കരടികൾ, മുതലകൾ, കാണ്ടാമൃഗങ്ങൾ, ഒട്ടകങ്ങൾ, കാട്ടുനായ്ക്കൾ, വാനരന്മാർ, പാമ്പുകൾ, മാനുകളും കൃഷ്ണമൃഗങ്ങളും, ആനകൾ തുടങ്ങിയവയുടെയെല്ലാം വാസസ്ഥാനമാണ് ഭാരതം. രാജ്യത്തിന്റെ വിവിധഭാഗങ്ങളിലായ് സ്ഥിതിചെയ്യുന്ന് 89 ദേശിയോദ്യാനങ്ങൾ, 13 ബയോ റിസർവുകൾ, 400ലധികം വന്യജീവിസങ്കേതങ്ങൾ എന്നിവിടങ്ങളിലായ് ഭാരതത്തിന്റെ അതുല്യ വന്യജീവിസമ്പത്ത് സംരക്ഷിക്കപ്പെട്ടിരിക്കുന്നു. ലോകത്ത് വംശനാശഭീഷണിനേരിടുന്നതും അപ്പുർവങ്ങളിൽ അപൂർവമായതുമായ ജീവികൾ ഭാരതത്തിലുള്ളതിനാൽ, ഇന്ത്യയിലെ വന്യജീവിസമ്പത്ത് സംരക്ഷിക്കപ്പെടേണ്ടത് തീർത്തും അനിവാര്യമാണ്. ഒരു പഠനമനുസരിച്ച് ലോകത്ത്തിന്റെ 60-70% ജൈവവൈവിധ്യം ഉൾക്കൊള്ളുന്ന 17 മഹാ ജൈവവൈവിധ്യ രാജ്യങ്ങളിൽ ഒന്നാണ് ഇന്ത്

ഇൻഡോ-ഹിമാലയൻ ജൈവ മേഖലയിൽ പെടുന്ന ഇന്ത്യ, 7.6% സസ്തനികളുടെയും, 12.6% പക്ഷികളുടെയും, 6.2% ഉരഗങ്ങളുടെയും, 6% സപുഷ്പികളുടേയും വാസസ്ഥനമാണ്. ചോലവനങ്ങൾ പോലുള്ള ജൈവമേഖലകൾ രാജ്യത്തിലെ പ്രാദേശികമായ ജൈവവൈവിധ്യത്തിനുദാഹരണങ്ങളാണ്. ഇന്ത്യയിൽ കാണപ്പെടുന്ന 33% സസ്യങ്ങളുടേയും ജന്മഭൂമി ഇവിടം തന്നെയാണ് ആന്തമാൻ, പശ്ചിമഘട്ടം, വടക്കുകിഴക്കൻഇന്ത്യ എന്നിവിടങ്ങളിലെ മഴക്കാടുകളും, ഹിമാലയത്തിലെ സ്തൂപികാ വനങ്ങളും ജൈവവൈവിധ്യത്തിന്റെ ഈറ്റില്ലങ്ങളാണ്. ഇവരണ്ടിനുമിടയിലായ് മറ്റു ജൈവമേഖലകളും സ്ഥിതിചെയ്യുന്നു. കൈമരുതുകൾ അധികമുള്ള കിഴക്കേഇന്ത്യയിലെ ആർദ്ര-ഇലപൊഴിയും കാടുകൾ തേക്ക് വൃക്ഷങ്ങൾ ധാരളമുള്ള് മധ്യൈന്ത്യയിലേയും തേക്കൻ ഇന്ത്യയിലേയും ശുഷ്ക-ഇലപൊഴിയും കാടുകൾ പടിഞ്ഞാറേ ഇന്ത്യയിലെ മരുഭൂമികൾ, ഫലഭൂയിഷ്ഠമായ ഗംഗാസമതലം എന്നിവയാണ് മറ്റുപ്രദേശങ്ങൾ. \ ആര്യവേപ്പ്, അരയാൽ തുടങ്ങിഅയ വൃക്ഷങ്ങളും രാജ്യവ്യാപകമായ് കണ്ടുവരുന്നു.

ഏഷ്യൻ ആന, ബംഗാൾ കടുവ, ഏഷ്യൻ സിംഹം, പുലി, കാണ്ടാമൃഗം, കരടി എന്നുതുടങ്ങിയ ലോകത്തിലെ വലിയ പല വന്യമൃഗങ്ങളും ഇന്ത്യയിലുണ്ട്. ആർഷഭാരതീയ സംസ്കാരം വന്യജ്ജിവികളെ ആരാധിക്കുകയും ബഹുമാനിക്കുകയും ചെയ്തിരുന്നു. 

and prospecting of fungi from India. By: C. Manoharachary, K. Sridhar, Reena Singh, Alok Adholeya, T. S. Suryanarayanan, Seema Rawat and B. N. Johri. CURRENT SCIENCE, VOL. 89, NO. 1, 10 JULY 2005. PDF


Legislation from Official website of: Government of India, Ministry of Environment & Forests


</doc>
<doc id="226112" url="https://ml.wikipedia.org/wiki?curid=226112" title="ശാന്തിഗിരി">
ശാന്തിഗിരി

തിരുവനന്തപുരത്തുനിന്നും 22കിലോമീറ്റർ അകലെ പോത്തൻ‌കോടാണ്‌ 1969ൽ നവജ്യോതിശ്രീ കരുണാകര ഗുരു സ്ഥാപിച്ച ശാന്തിഗിരി ആശ്രമം സ്ഥിതി ചെയ്യുന്നത്. ആശ്രമത്തിനു മുന്നിലെ പർണശാലയുടെ നിർമ്മാണം ആരംഭിച്ചത് 2001 സെപ്റ്റംബറിലാണ്. ശാന്തിഗിരി ആശ്രമത്തിൽ വെള്ളത്താമരയുടെ ആകൃതിയിൽ പർണശാല ഉയർന്നു നിൽക്കുന്നു. 91അടി ഉയരവും 84 അടി ചുറ്റളവുമുള്ള ഈ വെണ്ണക്കൽ മന്ദിരം പൂർണമായ വിടർന്ന താമരയുടെ രൂപത്തിലുള്ള ലോകത്തിലെ ഏറ്റവും ഉയരം കൂടിയ സൌധമാണ്. വിരിഞ്ഞതാമരയുടെ മാതൃകയിൽ മുകളിലേക്ക് പന്ത്രണ്ടിതളുകളും , താഴേക്ക് ഒൻപതിതളുകളും. മുകളിലേക്കുള്ള ഇതളിന് 41 അടി ഉയരവും,താഴേക്കുള്ള ഇതളിന് 31 അടി ഉയരവുമായി ആണ് താമര വിരിഞ്ഞു വരുന്നത് . പർണശാലയ്ക്കുള്ളിൽ ഗുരു സമാധികൊള്ളുന്ന സ്ഥലത്ത് തടിയിൽ താമര മൊട്ടിന്റെ രൂപത്തിൽ ശരകൂടം നിർമ്മിച്ചിട്ടുണ്ട്. 27 അടി ഉയരവും 21 അടി വ്യാസവുമുള്ള ശരകൂടത്തിന്റെ ഉൾവശത്ത് പിത്തള പതിച്ചിരിക്കുന്നു. ഇതിന്റെ മധ്യത്തിൽ 10 പടികൾക്കു മുകളിലായി സ്വർണനിർമ്മിതമായ ഗുരുരൂപം പ്രതിഷ്ഠിച്ചിരിക്കുന്നു. 2010 സെപ്റ്റംബർ 12 പർണശാല ലോകജനതയ്ക്ക് ആരാധനയ്ക്കായി തുറന്നു കൊടുത്തു. പ്രസ്തുത കർമത്തിന്റെ തുടക്കം ഭാരതത്തിന്റെ പ്രഥമ വനിത ശ്രീമതി പ്രതിഭാദേവി ദേവിസിങ് പാട്ടീൽ നിർവ്വഹിച്ചു.

=പർണശാല=
ഉയരം - 91 അടി
വ്യാസം - 84 അടി
മുകളിലേയ്ക്കുള്ള ഇതളുകളുടെ എണ്ണം -12 (പന്ത്രണ്ട് രാശികളെ സൂചിപ്പിക്കുന്നു)
താഴേക്കുള്ള ഇതളുകളുടെ എണ്ണം -9 (ഒൻപത് ഗ്രഹങ്ങളെ സൂചിപ്പിക്കുന്നു)
ഉള്ളിലുള്ള തൂണുകളുടെ എണ്ണം -9
പുറത്തെ തൂണുകളുടെ എണ്ണം -12


ശാന്തിഗിരി ആശ്രമത്തിന്റെ ഒരു യുണിറ്റാണു ശാന്തിഗിരി ആയുർവ്വേദ വൈദ്യശാല. 'കരുണാകര ഗുരു 1986 ലാണു വൈദ്യശാല തുടങ്ങിയത്. ആശ്രമാന്തേവാസികൾക്കായി ഒരു മൺകുടത്തിൽ എളിയരീതിയിൽ ആരംഭിച്ചതാണിത്.



</doc>
<doc id="226113" url="https://ml.wikipedia.org/wiki?curid=226113" title="1759">
1759

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ അൻപത്തൊമ്പതാം വർഷമായിരുന്നു 1759.


</doc>
<doc id="226117" url="https://ml.wikipedia.org/wiki?curid=226117" title="സിലബിൾ">
സിലബിൾ

സ്വരമോ സ്വരം ചേർന്ന വ്യഞ്ജനമോ പൂർണമായ ഉച്ചാരണമുള്ള വർണ്ണമോ വർണ്ണങ്ങളുടെ കൂട്ടമോ ആണ് അക്ഷരം. ഇംഗ്ളീഷിൽ ഇതിനെ സിലബിൾ (syllable) എന്നു പറയുന്നു. ഋക്പ്രാതിശാഖ്യം (പ്രാതിശാഖ്യം = പദോച്ചാരണ ശാസ്ത്രഗ്രന്ഥം) അനുസരിച്ച് വ്യഞ്ജനത്തോടു കൂടിയതോ അനുസ്വാരത്തോടു കൂടിയതോ ആയ വർണമാണ് അക്ഷരം. അക്ഷരം എന്ന ശബ്ദത്തിന്റെ വ്യുത്പത്തി 'ക്ഷര' ധാതുവിൽനിന്നാണെന്ന് മഹാഭാഷ്യത്തിൽ പതഞ്ജലി പ്രസ്താവിച്ചിരിക്കുന്നു. 'ക്ഷര' ധാതുവിന് 'നഷ്ടമാവുക' എന്നാണർഥം. അപ്പോൾ അക്ഷരം എന്നതിന് നഷ്ടമാകാത്തത്, 'അനശ്വരം' എന്നെല്ലാം അർഥം കിട്ടുന്നു. (നക്ഷരതി ഇതി അക്ഷരം). വിശ്ളേഷണവിധേയമാകാത്ത വാഗംശം എന്ന അർഥവും പിന്നീടു വന്നുചേർന്നു. ഋഗ്വേദം, ഐതരേയാരണ്യകം, വാജസനേയി, അഥർവം എന്നീ പ്രാതിശാഖ്യങ്ങളിലും മനുസ്മൃതിയിലും അക്ഷരത്തിന് ഇത്തരത്തിലുള്ള നിർവചനം നൽകിയിട്ടുണ്ട്. കൂട്ടക്ഷരങ്ങളിലും സംയുക്താക്ഷരങ്ങളിലും ഒന്നിൽ കൂടുതൽ സിലബിളുകൾ ഉണ്ടാകും. 

സിലബിളുകൾ ഉപയോഗിച്ചുള്ള എഴുത്തുരീതി വെങ്കലയുഗത്തിന്റെ മദ്ധ്യകാലത്ത് പ്രത്യക്ഷപ്പെട്ട അക്ഷരങ്ങളുപയോഗിച്ചെഴുതുന്ന രീതിക്ക് നൂറുകണക്കിന് വർഷം മുൻപേ നിലവിലുണ്ടായിരുന്നു. ബി.സി. 2800-നടുത്ത കാലത്ത് സുമേറിയൻ പട്ടണമായ ഊറിലെ കളിമൺ ഫലകങ്ങളിലാണ് ആദ്യമായി എഴുതപ്പെട്ട സിലബിളുകൾ കാണപ്പെടുന്നത്. ചിത്രങ്ങളുപയോഗിച്ച് എഴുതുന്നതിനു പകരം സിലബിളുകൾ എഴുത്തിനുപയോഗിക്കാൻ തുടങ്ങിയത് "എഴുത്തിന്റെ ചരിത്രത്തിലെ ഏറ്റവും പ്രധാന മുന്നേറ്റമാണെന്ന്" വിലയിരുത്തപ്പെട്ടിട്ടുണ്ട്.

ഒര സിലബിളുള്ള വാക്കുകളെ (ഉദാഹരണം തേൻ) ഏകസിലബികം ("monosyllable") രണ്ടെണ്ണമുള്ളതിനെ (ഉദാഹരണം തേടി) ദ്വിസിലബികം എന്നും മറ്റും വിവക്ഷിക്കാറുണ്ട്. 





</doc>
<doc id="226120" url="https://ml.wikipedia.org/wiki?curid=226120" title="പതിനെട്ടാം നൂറ്റാണ്ട്">
പതിനെട്ടാം നൂറ്റാണ്ട്

ക്രിസ്തുവർഷം അനുസരിച്ച് 1701 മുതൽ 1800 വരെയുള്ള വർഷങ്ങളാണ് പതിനെട്ടാം നൂറ്റാണ്ട് എന്ന് അറിയപ്പെടുന്നത്.


</doc>
<doc id="226125" url="https://ml.wikipedia.org/wiki?curid=226125" title="റേ മിസ്റ്റീരിയോ">
റേ മിസ്റ്റീരിയോ

പ്രസിദ്ധനായ ഒരു പ്രൊഫഷണൽ ഗുസ്തി താരമാണ് റേ മിസ്റ്റീരിയോ. 1974 ഡിസംബർ 11ന് കാലിഫോർണിയയിലാണ് അദ്ദേഹം ജനിച്ചത്. ലോകത്തിലെ ഏറ്റവും വലിയ പ്രൊഫഷനണൽ ഗുസ്തി കമ്പനിയായ ഡബ്ലിയു.ഡബ്ലിയു.ഇലാണ് അദ്ദേഹം പങ്കെടുക്കുന്നത്. അദ്ദേഹത്തിന്റെ ശരിയായ പേര് "ഓസ്കാർ ഗുടീറസ് റൂബിയോ" എന്നാണ്. അദ്ദേഹത്തിന്റെ അമ്മാവനായ റേ മിസ്റ്റീരിയോ സീനിയറായിരുന്നു അദ്ദേഹത്തിന്റെ പരിശീലകൻ. ഏറ്റവുമധികം ആരാധകരുള്ള പ്രൊഫഷണൽ ഗുസ്തിക്കാരിൽ ഒരാളാണ് അദ്ദേഹം 619 എന്ന പേരിലും അറിയപ്പെട്ട് തുടങ്ങി


</doc>
<doc id="226130" url="https://ml.wikipedia.org/wiki?curid=226130" title="ലിംഗഭേദം">
ലിംഗഭേദം

ജീവശാസ്ത്രത്തിൽ, ജനിതകഗുണങ്ങളെ കൂട്ടിക്കലർത്തുകയും പരസ്പരം ചേർക്കുകയും ചെയ്യുന്ന ഒരു പ്രതിഭാസമാണ് ലൈംഗിക പുനരുല്പാദനം. ഇതിന്റെ പരിണാമപരമായ മെച്ചം മിക്ക ജീവികളിലും ആൺ-പെൺ-ട്രാൻസ് ജെൻഡർ ലിംഗഭേദം ഉണ്ടാകുന്നതിനിടയാക്കിയിട്ടുണ്ട്. ഗാമീറ്റുകൾ എന്ന പ്രത്യേക കോശങ്ങൾ സങ്കലനത്തിലേർപ്പെടുന്നതിലൂടെയാണ് മാതാപിതാക്കളുടെ ജനിതകഗുണങ്ങളുള്ള കുട്ടികളുണ്ടാകുന്നത്. ഗാമീറ്റുകൾക്ക് ആൺ-പെൺ വ്യത്യാസമുണ്ടാവുകയോ (ഹെറ്ററോ ഗാമീറ്റുകൾ) ഇല്ലാതിരിക്കുകയോ (ഐസോഗാമീറ്റുകൾ) ചെയ്യാം. ഹെറ്ററോഗാമീറ്റുകളിലെ ആൺ ഗാമീറ്റുകൾ ചലനശേഷിയുള്ളവയും പെൺ ഗാമീറ്റുകൾ ഭ്രൂണത്തിന്റെ ആദ്യകാല വളർച്ചയ്ക്കാവശ്യമായ പോഷകങ്ങൾ ഉൾക്കൊള്ളുന്നവയുമാണ്. 

ഉൽപ്പാദിപ്പിക്കുന്ന ഗാമീറ്റുകളുടെ തരമാണ് ഒരു ജീവി സ്ത്രീയാണോ പുരുഷനാണോ എന്നു തിരിച്ചറിയാനുള്ള ഒരു രീതി. പുരുഷജീവി ബീജം ("സ്പേം") എന്ന പുരുഷഗാമീറ്റുകളും സ്ത്രീ അണ്ഡം ("ഓവം") എന്ന സ്ത്രീ ഗാമീറ്റും ഉൽപ്പാദിപ്പിക്കുന്നു. ഇവ രണ്ടും ഉൽപ്പാദിപ്പിക്കാൻ ശേഷിയുള്ള ജീവിയെ നപുംസകം ("hermaphroditic") എന്നു വിവക്ഷിക്കും.



</doc>
<doc id="226131" url="https://ml.wikipedia.org/wiki?curid=226131" title="കെ.കെ. നഗർ">
കെ.കെ. നഗർ

കെ.കെ. നഗർ (കലൈഞ്ജർ കരുണാനിധി നഗർ എന്നതിന്റെ ചുരുക്കെഴുത്ത്‌) ചെന്നൈ നഗരത്തിന്റെ തെക്കു ഭാഗത്തുള്ള ഒരു പരിസരപ്രദേശമാണ്. അശോക് നഗറിനു പടിഞ്ഞാറു ഭാഗത്തായി സ്ഥിതിചെയ്യുന്ന കെ.കെ. നഗറിൽ നിന്നും 10 കി.മീ. തെക്കുപടിഞ്ഞാറു ഭാഗത്താണ് മീനമ്പാക്കം വിമാനത്താവളം. 70-കളിലും, 80-കളിലുമാണ് കെ.കെ. നഗർ വികാസം പ്രാപിക്കുന്നത്. 5 ചതുരശ്ര കി.മീ. വിസ്തൃതിയുള്ള കെ.കെ. നഗർ, ചെന്നൈയുടെ മറ്റു പരിസര പ്രദേശങ്ങളിൽ നിന്നും വിഭിന്നമായി സെക്ടറുകളും, സ്ട്രീറ്റുകളുമായി വിഭജിച്ചിരിക്കുന്നതിനാൽ ഇവിടെ മേൽവിലാസങ്ങൾകണ്ടുപിടിക്കാൻ വളരെ എളുപ്പമാണ്. കെ.കെ. നഗറിൽ 15 സെക്ടറുകളും, 102 സ്ട്രീറ്റുകളുമാണുള്ളത്.

നഗരത്തിന്റെ എല്ലാ പ്രദേശങ്ങളിൽ നിന്നും കെ.കെ. നഗറിലേക്ക് ബസ് സർവീസുകൾ ഉണ്ട്. 

കെ.കെ. നഗറിൽ നിന്നും 12 കി.മീ. ദൂരെയുള്ള ചെന്നൈ സെൻട്രൽ റയിൽവേ സ്റ്റേഷനിലേക്ക് 11-ജി, 17-ഡി എന്നീ റൂട്ട് ബസ്സുകളും, മെറീനാ ബീച്ചിലേക്ക് 12-ജി ബസ്സും, എഗ്മൂർ വഴി ബ്രോഡ് വേയിലെത്താൻ 17-ഡി എന്നു തുടങ്ങി കെ.കെ. നഗറിലുള്ള എം.ടി.സി. ബസ് ടെർമിനസിൽ നിന്നും പ്രതിദിനം 171 ബസ് സർവീസുകളാണുള്ളത്. 

കെ.കെ. നഗറിൽ നിന്നും തൊട്ടടുത്തുള്ള മാമ്പലം സബർബൻ റയിൽവേ സ്‌റ്റേഷൻ ആണ്. ചെന്നൈ മെട്രോ പ്രവർത്തനമാരംഭിക്കുന്നതോടെ കെ.കെ. നഗറിൽ നിന്നും സെൻട്രൽ റയിൽവേ സ്‌റ്റേഷനിലേക്കും, വിമാനത്താവളത്തിലേക്കുമുള്ള യാത്ര കൂടുതൽ എളിതാകും.

തികച്ചും ആസൂത്രിതമായി വികസനം പ്രാപിച്ച കെ.കെ. നഗർ പ്രദേശത്ത് ദീർഘചതുരാകൃതിയിലുള്ള ബ്ലോക്കുകളായിട്ടാണ് കെട്ടിടങ്ങളുടെ നിര കാണാനാകുക. ഇങ്ങനെ 12 ദീർഘചതുരാകൃതിയിലുള്ള ബ്ലോക്കുകളാണ് കെ.കെ. നഗറിള്ളത്. വളവുകളും തിരിവുകളും ഇല്ലാതെ ചതുരാകൃതിയിലുള്ള ബ്ലോക്കുകൾക്കിടയിലൂടെ തെക്കു വടക്കായും, കിഴക്കു പടിഞ്ഞാറായും കീറിമുറിച്ചു ചെല്ലുന്ന ഓരോ സ്ട്രീറ്റിനും തനതു നമ്പർ ഉണ്ടായിരിക്കും. 

പഞ്ചാബിലെ ചണ്ഡീഗഡ് നഗരത്തെപ്പോലെ തന്നെ തികച്ചും ആസൂത്രിതമായി വികസിപ്പിച്ചെടുത്ത നഗരപ്രദേശമാണ് കെ.കെ. നഗർ. ആകെയുള്ള 12 സെക്ടറുകളിൽ മിക്കവാറും എല്ലാ സെക്ടറിലും മധ്യഭാഗത്തായി ഒരു പാർക്ക് ഉണ്ടായിരിക്കും എന്നത് ശ്രദ്ധേയമാണ്.

വിവിധ പൊതുമേഖലാ സ്ഥാപനങ്ങളുടെ കാര്യാലയങ്ങൾ കെ.കെ. നഗറിൽ പ്രവർത്തിച്ചു വരുന്നു. തമിഴ്‌നാട് ഇലക്ട്രിസിറ്റി ബോർഡ് (ടി.എൻ.ഇ.ബി.), ഇ.എസ്.ഐ. ഹോസ്പിറ്റൽ, ബി.എസ്.എൻ.എൽ ടെലിഫോൺ എക്‌സ്‌ചേഞ്ച്, ചെന്നൈ മെട്രോ വാട്ടർ ഓഫീസ്, എം.ടി.സി. ബസ് ടെർമിനസ്, എന്നിവ അവയിൽ ചിലത് മാത്രം. 

കിഴക്കു നിന്നും പടിഞ്ഞാറു ഭാഗത്തേക്ക് - കാമരാജ് ശാലയിൽ ഉള്ള റിസർവ് ബാങ്ക് സ്റ്റാഫ് ക്വാർട്ടേഴ്‌സ്, പി.ടി. രാജൻ ശാലയിലുള്ള ശിവൻ പാർക്ക്, പിള്ളയാർ കോവിൽ, ഭുവനേശ്വരി അമ്മൻ കോവിൽ, ഭാരതിദാസൻ കോളനി, ഹോട്ടൽ ശരവണഭവൻ, മെട്രോ വാട്ടർ കോർപ്പറേഷന്റെ രണ്ടു വലിയ ജലസംഭരിണികൾ - ഡബിൾ ടാങ്ക്, അഴഗിരി സ്വാമി ശാലയിൽ ഉള്ള പദ്മശേഷാദ്രി ബാലഭവൻ സ്‌കൂൾ, അമ്മൻ കോവിൽ, എം.ജി.ആർ. നഗർ, അയ്യപ്പൻ കോവിൽ, നെശപ്പാക്കത്തുള്ള പോണ്ടിച്ചേരി ഗസ്റ്റ് ഹൗസ് എന്നിവയാണ് ഈ പ്രദേശത്തെ പ്രധാന ലാൻഡ് മാർക്കുകൾ.

പദ്മശേഷാദ്രി ബാലഭവൻ സീനിയർ സെക്കണ്ടറി സ്‌കൂൾ, വേളാങ്കണ്ണി ഹയർ സെക്കണ്ടറി സ്‌കൂൾ, ശ്രീകൃഷ്ണസ്വാമി മെട്രിക്കുലേഷൻ ഹയർ സെക്കണ്ടറി സ്‌കൂൾ, സ്പ്രിംഗ്ഫീൽഡ് മെട്രിക്കുലേഷൻ, അവിച്ചി ഹൈ സ്‌കൂൾ, തായ് സത്യ മെട്രിക്കുലേഷൻ സ്‌കൂൾ, ഓൾ എഞ്ചൽസ് ഹയർ സെക്കണ്ടറി മെട്രിക്കുലേഷൻ സ്‌കൂൾ, സൂം കിഡ്‌സ് പ്ലേ സ്‌കൂൾ എന്നിവയാണ് കെ.കെ. നഗറിലെ പ്രധാന വിദ്യാലയങ്ങൾ.

പി.ടി. രാജൻ ശാലയിൽ ഉള്ള ശിവൻ പാർക്ക് നല്ല രീതിയിൽ പരാമരിക്കപ്പെട്ടു വരുന്ന ഒരു പാർക്ക് ആണ്. കെ.കെ. നഗർ ഹൗസിംഗ് ലേ ഔട്ട് കരട് തയ്യാറാക്കിയപ്പോൾ തമിഴ്‌നാട് ഹൗസിംഗ് ബോർഡ് ആണ് ഈ പാർക്ക് രൂപകൽപ്പന ചെയ്തത്. പിന്നീട് ഈ പാർക്ക് മുനിസിപ്പൽ കോർപ്പറേഷന് കൈമാറുകയായിരുന്നു. പാർക്കിന്റെ പ്രവേശന കവാടത്തിൽ 15 അടി ഉയരമുള്ള പരമശിവന്റെ പ്രതിമ സ്ഥാപിച്ചിരിക്കുന്നു. ഈ പാർക്കിനോടനുബന്ധിച്ച് വൃക്ഷത്തൈകൾ വിൽപ്പന ചെയ്യുന്ന ഒരു നഴ്‌സറിയും പ്രവർത്തിച്ചു വരുന്നു.

നെശപ്പാക്കത്തു നിന്നും പോണ്ടിച്ചേരി ഗസ്റ്റ്് ഹൗസ് വഴി വിരുഗമ്പാക്കത്ത് ആർക്കോട് റോഡുമായി ചേരുന്ന ഒരു കിലോ മീറ്റർ ദൂരം വരുന്ന റോഡിന് മുനുസ്വാമി ശാലൈ എന്നാണ് പേര്. എസ്.ബി.ഐ., ഐ.സി.ഐ.സി.ഐ., യു.ടി.ഐ., ഐ.ഡി.ബി.ഐ., എന്നീ ബാങ്കുകളുടെ എ.ടി.എമ്മുകൾ മുനുസ്വാമി ശാലൈയിലുണ്ട്. ഇന്ത്യൻ ഓവർസീസ് ബാങ്കിന്റെ നെശപ്പാക്കം ബ്രാഞ്ചും മുനുസ്വാമി ശാലൈയിൽ പ്രവർത്തിച്ചു വരുന്നു.

ഈ റോഡിന്റെ സിംഹഭാഗവും പദ്മശേഷാദ്രി ബാലഭവൻ സ്‌കൂളിന്റെ കോമ്പൗണ്ട് ആണ്. ഇവിടെ ഐ.സി.ഐ.സി.ഐ ബാങ്കിന്റേയും, ആക്‌സിസ് ബാങ്കിന്റേയും എ.ടി.എമ്മുകൾ ഉണ്ട്.



</doc>
<doc id="226139" url="https://ml.wikipedia.org/wiki?curid=226139" title="എൻ.ജി.സി. 6872">
എൻ.ജി.സി. 6872

ഭൂമിയിൽ നിന്നും 20 കോടി പ്രകാശവർഷങ്ങൾക്ക് അകലെ മയിൽ (pavo) രാശിയുടെ ദിശയിൽ സ്ഥിതിചെയ്യുന്ന ഒരു താരാപഥമാണ് NGC 6872. ആകാശത്ത് ആറ് ആർക്ക് മിനിറ്റിലധികം വലിപ്പത്തിൽ കാണപ്പെടുന്ന ഇതിന്റെ യഥാർത്ഥ വലിപ്പം 5,22,000 പ്രകാശവർഷമാണ്. ഇപ്പോൾ അറിയപ്പെടുന്നതിൽ വെച്ച് ഏറ്റവും വലിയ താരാപഥവും ഇതുതന്നെയാണ്. NGC 6872, IC 4970 എന്നിവ പരസ്പരാകർഷണ താരാപഥങ്ങളാണ് (interacting galaxy).


</doc>
<doc id="226142" url="https://ml.wikipedia.org/wiki?curid=226142" title="ഫിക്ഷൻ">
ഫിക്ഷൻ

പൂർണ്ണമോ ഭാഗികമോ സാങ്കൽപ്പികസൃഷ്ടിയായ പ്രമേയത്തെപ്പറ്റിയുള്ള സാഹിത്യസൃഷ്ടിയെയാണ് പ്രധാനമായും ആഖ്യായിക (ഫിക്ഷൻ) എന്നുപറയുന്നത്. ഇത്തരം കൽപ്പിതകഥകൾ ലിഖിത സാഹിത്യത്തിലെ ഒരു മുഖ്യ ശാഖയാണെങ്കിലും നാടകങ്ങൾ, ചലച്ചിത്രങ്ങൾ, ഗാനങ്ങൾ എന്നിവയെയും ഈ ഗണത്തിൽ പെടുത്താം. വിവരണങ്ങൾ, കാഴ്ച്ചപ്പാടുകൾ, ജീവചരിത്രങ്ങൾ, ചരിത്രഗ്രന്ഥങ്ങൾ എന്നിവ ഈ ഗണത്തിൽ പെടുന്നില്ല.


</doc>
<doc id="226145" url="https://ml.wikipedia.org/wiki?curid=226145" title="കടകോൽ">
കടകോൽ

തൈര് കടയുവാൻ വേണ്ടി മരം കൊണ്ടുണ്ടാക്കുന്ന ഒരു നാടൻ ഉപകരണമാണ് കടകോൽ അഥവാ മത്ത്. വായ് വട്ടം കുറവുള്ള ഒരു പാത്രത്തിൽ തൈരു നിറച്ച് ഈ ഉപകരണം കൈകൊണ്ടു കറക്കിയാണ് തൈരു കടയുന്നത്. വൃത്താകൃതിയിലുള്ള ഒരു മരക്കട്ടയും അതിൽ വെട്ടുകളും നടുവിലായി ഒരു പിടിയും കൂടിയതാണ് ഇതിന്റെ ഘടന. അപകേന്ദ്രണം എന്ന തത്ത്വത്തിന്റെ അടിസ്ഥാനത്തിലാണ് ഇതിന്റെ പ്രവർത്തനം. മത്ത് വേഗത്തിൽ കറക്കുമ്പോൾ മിശ്രിതം അതോടൊപ്പം കറങ്ങുന്നതിനാൽ അപകേന്ദ്രണബലം കൂടുതലനുഭവപ്പെടുന്ന ഘനത്വംകൂടിയ പദാർഥഭാഗങ്ങൾ കേന്ദ്രത്തിൽ നിന്നകന്നുപോകുകയും തന്മൂലം അപകേന്ദ്രണബലം കുറച്ചനുഭവപ്പെടുന്ന ഘനത്വം കുറഞ്ഞ ഘടകം (വെണ്ണ) കേന്ദ്രത്തിലേക്കടുക്കുകയും ചെയ്യും. ഇങ്ങനെ വേർതിരിക്കപ്പെടുന്ന വെണ്ണ മത്തിൽ പറ്റിപ്പിടിക്കുന്നു. ഡയറികളിൽ പാലിൽനിന്നു വെണ്ണ വേർപെടുത്തുന്നതിന് കുറേക്കൂടി പരിഷ്കൃതമാതൃകയിലുള്ള അപകേന്ദ്രണയന്ത്രം ഉപയോഗിക്കാറുണ്ട്.

മരംകൊണ്ടുള്ള കടക്കോൽ, ആശാരിമാരാണ് പണ്ട് ഇത് ഉണ്ടാക്കിയിരുന്നതെങ്കിലും ഇപ്പോൾ വിപണിയിൽ സുലഭമല്ല. കറിവേപ്പിൻ തടിയിൽ കടഞ്ഞെടുത്ത കടകോൽ ആണ് സാധാരണ ഉപയോഗിച്ചിരുന്നത്. സമാനമായ സ്റ്റീലിലുള്ള ഉപകരണങ്ങളും ഉണ്ട്.

ഹിന്ദുപുരാണങ്ങളിൽ പരാമർശിക്കപ്പെടുന്ന പാലാഴിമഥനത്തിൽ മന്ദരപർവ്വതത്തെ കടകോലായും വാസുകി എന്ന സർപ്പത്തെ കയറായും ഉപയോഗിച്ചെന്നു് എഴുതപ്പെട്ടിട്ടുണ്ടു്.


</doc>
<doc id="226169" url="https://ml.wikipedia.org/wiki?curid=226169" title="അഡിക്‌ഷൻ">
അഡിക്‌ഷൻ

ജീവിതത്തെ ബാധിക്കുന്നതരം പരിണതഫലങ്ങളുണ്ടെങ്കിലും ചില നിയന്ത്രിത വസ്തുക്കൾ ഉപയോഗിന്നതു തുടരുകയോ ചില സ്വഭാവങ്ങൾ തുടർന്നും പ്രകടിപ്പിക്കുകയോ ചെയ്യുന്നതിനെയാണ് വൈദ്യാശാസ്ത്രത്തിൽ അത്യാസക്തി (അഡിക്ഷൻ) എന്നുവിളിക്കുന്നത്. ഇത്തരം പ്രവൃത്തികളിലേയ്ക്കുനയിക്കുന്ന അസുഖത്തെയും അഡിക്ഷൻ എന്ന് വിളിക്കാറുണ്ട്.

മദ്യം, മയക്കുമരുന്ന് എന്നിവയുടെ ഉപയോഗം അഡിക്ഷൻ എന്ന പ്രയോഗത്തിൽ പെടുമെങ്കിലും ഇവ മാത്രമല്ല ഈ ഗണത്തിൽ പെടുത്തപ്പെട്ടിട്ടുള്ളത്. വ്യായാമം, അശ്ലീലസാഹിത്യം, ചൂതാട്ടം എന്നിവയോടുള്ള അത്യാസക്തിയും ഈ ഗണത്തിൽ പെടുത്താം. വസ്തുക്കളെയോ അതുമായി ബന്ധപ്പെട്ട പെരുമാറ്റത്തെയോ നിയന്ത്രിക്കാൻ സാധിക്കാതിരിക്കുക, ഇതെപ്പറ്റിയുള്ള ചിന്ത മനസ്സിൽ എപ്പോഴുമുണ്ടാവുക, തിക്തഫലങ്ങൾ അനുഭവിക്കുമോഴും സ്വഭാവം മാറാതിരിക്കുക, ഇങ്ങനെ ഒരു പ്രശ്നമുണ്ടെന്ന് നിഷേധിക്കുക എന്നിവയൊക്കെ അത്യാസക്തിയുടെ ലക്ഷണങ്ങ‌ളാണ്. ആഗ്രഹം തോന്നിയാൽ ഉടൻ തന്നെ ലക്ഷ്യം നേടണമെന്നരീതിയിൽ പ്രവർത്തിക്കുന്ന പതിവും ദീർഘകാല പ്രത്യാഘാതങ്ങൾ പരിഗണിക്കാതിരിക്കലും ഇതിന്റെ ലക്ഷണമാണ്. ഉപയോഗിക്കുന്ന വസ്തു സാധാരണമാണ് എന്ന നിലയിൽ ശരീരത്തിന് പ്രവർത്തിക്കേണ്ടി വരുന്ന് അവസ്ഥയെയാണ് ഫിസിയോളജിക്കൽ ഡിപ്പൻഡൻസ് എന്നുപറയുന്നത്. മയക്കുമരുന്നുകൾ ഉപയോഗിക്കേണ്ടി വരുന്നവരിൽ സാധാരണ അളവ് മയക്കുമരുന്ന് കൊണ്ട് ഫലമില്ലാതെ വരുകയും കൂടുതൽ അളവ് ഉപയോഗിക്കേണ്ടി വരുകയും ചെയ്യുന്ന പ്രശ്നം കൂടാതെ ഉപയോഗത്തിൽ നിന്ന് വിട്ടുനിൽക്കേണ്ടി വരുകയാണെങ്കിൽ വിത്ഡ്രോവൽ ലക്ഷണങ്ങളുമുണ്ടാകും.



</doc>
<doc id="226598" url="https://ml.wikipedia.org/wiki?curid=226598" title="കിണ്ണം">
കിണ്ണം

അടുക്കളയിൽ അരി കഴുകാനും ഭക്ഷണം കഴിക്കാനും ഉപയോഗിക്കുന്ന പാത്രമാണ് കിണ്ണം. അരികുകൾ മടങ്ങി മുകളിലോട്ട് ഉയർന്നതും അടിഭാഗം പരന്നതും വൃത്താകൃതിയിലുള്ളതുമായ പാത്രമാണ് കിണ്ണം. ഓട് ഉപയോഗിച്ച് നിർമ്മിക്കുന്ന കിണ്ണത്തിലാണ് കേരളീയർ ഒരു കാലത്ത് ഭക്ഷണം കഴിച്ചിരുന്നത്. പല വലിപ്പത്തിൽ കിണ്ണങ്ങൾ ഓരോ വീട്ടിലും കാണപ്പെട്ടിരുന്നു. കുഴിക്കിണ്ണം, ചേമ്പലങ്ങാടൻ കിണ്ണം എന്നിങ്ങനെ പലതരം കിണ്ണങ്ങളുണ്ട്‌. കിണ്ണം നിർമ്മിച്ചിരുന്നത് ഓട്ടുപാത്രം നിർമ്മിക്കുന്ന മൂശാരിമാർ ആയിരുന്നു. സ്റ്റീൽ പാത്രങ്ങളും സ്ഫടിക പാത്രങ്ങളും ധാരാളമായി ഉപയോഗിക്കാൻ തുടങ്ങിയതോടെ വീടുകളിൽ ഓട്ടുകിണ്ണം ഉപയോഗിക്കാതായി.
"കിണ്ണം കട്ട കള്ളനെപ്പോലെ"എന്ന പ്രയോഗം മലയാളത്തിൽ ഉണ്ട്


</doc>
<doc id="226948" url="https://ml.wikipedia.org/wiki?curid=226948" title="സൈനിക് സ്കൂൾ, കഴക്കൂട്ടം">
സൈനിക് സ്കൂൾ, കഴക്കൂട്ടം

തിരുവനന്തപുരം ജില്ലയിലെ കഴക്കൂട്ടത്ത് സ്ഥിതി ചെയ്യുന്ന ഒരു റെസിഡൻഷ്യൽ സ്കൂളാണിത്. ഈ സ്കൂളിന്റെ ശിലാസ്ഥാപനം 1962 ൽ അന്നത്തെ പ്രതിരോധമന്ത്രി ആയിരുന്ന ശ്രീ വി. കെ. കൃഷ്ണമേനോൻ നിർവഹിച്ചു. തുടക്കത്തിൽ പാങ്ങോട് ആർമി ക്യാമ്പിനോട് ചേർന്നായിരുന്നു ഈ സ്കൂളിന്റെ പ്രവർത്തനം. പിന്നീട് ഇപ്പോഴുള്ള കാമ്പസിലേയ്ക്കു മാറ്റി.കഴക്കൂട്ടത്തിനടുത്ത് കുന്നിൻ പ്രദേശമായ 225 ഏക്കർ സ്ഥലത്താണ് ഈ ക്യാമ്പസ് സഥിതി ചെയ്യുന്നത്. 

ഭാരതീയ സേനയിൽ ഓഫീസർ തസ്തികയിലേക്ക് കുട്ടികളെ ആകൃഷ്ടരാകാനും സന്നദ്ധരാക്കാനും വേണ്ടി ഭാരതത്തിലെ എല്ലാ സംസ്ഥാനങ്ങളിലും ഓരോ സൈനിക് സ്കൂൾ തുടങ്ങാനുള്ള ആശയം അന്നത്തെ പ്രധിരോധ മന്ത്രി ആയ ശ്രീ വി കെ കൃഷ്ണമേനോൻ മുന്നോട്ടു വെച്ചു. സേനയിലെ ഓഫീസർ തസ്തികയിലേക്കുള്ള പ്രവേശനത്തെ കുറിച്ച് കൂടുതൽ അവബോധം സൃഷ്ടിക്കാൻ വേണ്ടിയും കൂടിയാണ് ഈ സ്കൂളുകൾ തുടങ്ങിയത്.ഇപ്രകാരമുള്ള സംവിധാനം വഴി ഓഫീസർ കോറിലേക്കുള്ള പ്രവേശനം സമൂഹത്തിലെ എല്ല്ലാ തട്ടുകളിലും നിന്ന് ഉണ്ടാവും എന്ന ജനകീയമായ ഉദ്ദേശവുമുണ്ടായിരുന്നു ഇതിന്റെ പിന്നിൽ. കൂടാതെ നല്ല അടിസ്ഥാന സൗകര്യങ്ങൾ (infrastructure) ഉള്ള സ്കൂളുകൾ സ്ഥാപിക്കുക വഴി പ്രാഥമിക പരിശീലനത്തിന്റെ നിലവാരം വർദ്ധിപ്പിക്കുകയും സേനയിലെ ഓഫീസർ കോറിലേക്കുള്ള പ്രവേശന സ്രോതസ്സിനെ (intake source) വർദ്ധിപ്പിക്കുകയുമായിരുന്നു ഉദ്ദേശം. 

ഇത് ഒരു CBSE അടിസ്ഥാനത്തിലുള്ള ഇംഗ്ലീഷ് മീഡിയം സ്കൂൾ ആണ്. പ്രവേശനപരീക്ഷയുടെ അടിസ്ഥാനത്തിലാണ് ഈ സ്കൂളിലേക്ക് പ്രവേശനം. ആറാം ക്ലാസ്സിലേക്കും ഒമ്പതാം ക്ലാസിലേയ്ക്കുമാണ് പ്രവേശനപരീക്ഷ നടത്തി വിദ്യാർത്ഥികളെ പ്രവേശിപ്പിക്കുന്നത്. ഈ സ്ക്കൂളിൽ പാഠ്യ വിഷയങ്ങൾക്ക്‌ പുറമേ സ്പോർട്സ്, വ്യക്തിത്വ വികസനം എന്നിവയ്ക്കും പ്രാധാന്യം നൽകുന്നു. സൈനിക് സ്കൂൾ സൊസൈറ്റിയുടെ കീഴിൽ പ്രവർത്തിക്കുന്ന ഈ സ്കൂളിന്റെ മേൽനോട്ട ചുമതല ഭാരതീയ പ്രധിരോധ മന്ത്രാലയത്തിനാണ്. 


</doc>
