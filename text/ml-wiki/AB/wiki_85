<doc id="298548" url="https://ml.wikipedia.org/wiki?curid=298548" title="ഉദയവർമ്മ കോലത്തിരി">
ഉദയവർമ്മ കോലത്തിരി

കോലത്തുനാട്ടു് രാജാവായിരുന്നു ഉദയ വർമ്മ കോലത്തിരി. കൃഷ്ണഗാഥാകാരനായ ചെറുശ്ശേരി നമ്പൂതിരി, ഇദ്ദേഹത്തിന്റെ സദസ്യനായിരുന്നു എന്നും അദ്ദേഹത്തിന്റെ നിദേശമനുസരിച്ചാണു് പ്രസ്തുത ഗ്രന്ഥം രചിച്ചതെന്നും ഉള്ളൂർ കേരള സാഹിത്യ ചരിത്രത്തിൽ രേഖപ്പെടുത്തിയിരിക്കുന്നു. 
ശങ്കരകവിയുടെ പരിപോഷകനായ കോലത്തുനാട്ടു കേരളവർമ്മരാജാവു് കൊല്ലം 621-ൽ തീപ്പെടുകയും അദ്ദേഹത്തിന്റെ ഭാഗിനേയനും യുവരാജാവുമായ രാമവർമ്മാ 618-ൽത്തന്നെ അന്തരിക്കുകയും കേരളവർമ്മാവിനെ തുടർന്നു 621 മുതൽ 650 വരെ ഉദയവർമ്മരാജാവു് നാടു വാഴുകയും ചെയ്തതായി ഉള്ളൂർ കേരള സാഹിത്യ ചരിത്രത്തിൽ പറയുന്നു. 


</doc>
<doc id="298556" url="https://ml.wikipedia.org/wiki?curid=298556" title="നോർത്ത് ഈസ്റ്റ് യുണൈറ്റഡ് എഫ് സി">
നോർത്ത് ഈസ്റ്റ് യുണൈറ്റഡ് എഫ് സി

ഇന്ത്യൻ സൂപ്പർ ലീഗിലെ ഗുവഹാത്തിയെ പ്രതിനിധികരിക്കുന്ന ടീമാണ് നോർത്ത് ഈസ്റ്റ് യുണൈറ്റഡ് എഫ് സി. 
ബോളിവുഡ് താരം ജോൺ എബ്രഹാമിന്റെയും ഷില്ലോങ് ലജോങ്ങിന്റെയും ഉടമസ്ഥതയിലാണ് നിലവിൽ നോർത്ത് ഈസ്റ്റ് യുണൈറ്റഡ്.
ഗുവഹാത്തിയിലെ ഇന്ദിരാഗാന്ധി സ്റ്റേഡിയമാണ് നോർത്ത് ഈസ്റ്റ് യുണൈറ്റഡിന്റെ ഹോം ഗ്രൗണ്ട്. 2014 സീസണിലെ തയ്യാറെടുപ്പുകൾക്കായി സാൾട്ട് ലേക്ക് സ്റ്റേഡിയം തെരഞ്ഞെടുത്തുവെന്ന് 2014 ജൂൺ 21ന് അറിയിച്ചു.

 

MP:മാർക്യൂ പ്ലെയർ
ഫുട്ബോൾ ലോകകപ്പുകളിൽ ടീമുകളുടെ മാനേജരായിരുന്നിട്ടിട്ടുള്ള ന്യൂസിലാന്റുകാരൻ റിക്കി ഹെബർട്ടിനെ ഓഗസ്റ്റ് 19ന് നോർത്ത് ഈസ്റ്റിന്റെ മാനേജരായി നിയമിച്ചു.



</doc>
<doc id="298561" url="https://ml.wikipedia.org/wiki?curid=298561" title="എപ്പിഗ്രഫി">
എപ്പിഗ്രഫി

ശിലാലിഖിതങ്ങളെ കുറിച്ചുള്ള പഠനമാണ് എപ്പിഗ്രഫി (Epigraphy - Greek: ἐπιγραφή epi-graphē )

ഗ്രീക്ക് ഭാഷയിൽ നിന്നാണ് എപ്പിഗ്രഫി എന്ന വാക്ക് ഉണ്ടായത്. പിളർക്കുക എന്ന് അർത്ഥം വരുന്ന എപി (epi) എന്ന വാക്കും എഴുതുക എന്ന -graphy വാക്കും ചേർന്നാണ് epigraphe (ഗ്രീക്ക്) എപ്പിഗ്രഫി എന്ന വാക്ക് ഉണ്ടായത്. 


</doc>
<doc id="298564" url="https://ml.wikipedia.org/wiki?curid=298564" title="വംശീയശാസ്ത്രം">
വംശീയശാസ്ത്രം

നരവംശശാസ്ത്രത്തിന്റെ ഒരു ഭാഗമാണ് എത്ത്നോഗ്രഫി(Ethnography). ഭിന്ന ജനവിഭാഗങ്ങളുടെ സാമൂഹികമായ ജീവിതരീതികൾ, ദാമ്പത്യക്രമങ്ങൾ, ലൈംഗികബന്ധങ്ങൾ, സദാചാരക്രമങ്ങൾ, ദായക്രമങ്ങൾ എന്നിവ പഠിക്കുന്ന ശാഖയ്ക്ക് 'എത്ത്നോഗ്രഫി' എന്നു പറയുന്നു. The resulting field study or a case report reflects the knowledge and the system of meanings in the lives of a cultural group. ഇരുപതാം ശതകത്തിന്റെ ആദ്യദശകങ്ങളിൽ ഏതെങ്കിലുമൊരു വിദൂരസ്ഥജനതയുടെ ആവാസകേന്ദ്രത്തിൽ ഒന്നോ രണ്ടോ വർഷം താമസിക്കുകയും ടേപ്പ്റിക്കാർഡർ, വീഡിയോ തുടങ്ങിയ ആധുനിക സങ്കേതങ്ങൾ ഉപയോഗിച്ചുകൊണ്ട് പ്രസ്തുത ജനതയുടെ ജീവിത വ്യാപാരങ്ങൾ രേഖപ്പെടുത്തുകയും ചെയ്യുന്ന സമ്പ്രദായം വികസിക്കുകയുണ്ടായി. മാപ്പിങ് (mapping), സെൻസസ്, അഭിമുഖം തുടങ്ങിയവയൊക്കെ ഇന്ന് എത്ത്നോഗ്രഫിയുടെ ഭാഗമായി മാറിയിട്ടുണ്ട്.

എത്ത്നോഗ്രഫി എന്നതിന് നരകുലശാസ്ത്രം, മാനവംശശാസ്ത്രം, ജാതിവർണ്ണനം,വംശീയശാസ്ത്രം എന്നിങ്ങനെ അർത്ഥം പരാമർശിക്കുന്നു.


</doc>
<doc id="298568" url="https://ml.wikipedia.org/wiki?curid=298568" title="ശ്രദ്ധ കപൂർ">
ശ്രദ്ധ കപൂർ

ഒരു ഹിന്ദി ചലച്ചിത്രനടിയാണ് ശ്രദ്ധ കപൂർ. ഹിന്ദി നടനായിരുന്ന ശക്തി കപൂറിന്റെ മകളാണ് ശ്രദ്ധ. 2010ൽ പുറത്തിറങ്ങിയ തീൻ പത്തി ആയിരുന്നു ശ്രദ്ധ കപൂറിന്റെ ആദ്യ ചിത്രം. പിറകെ പുറത്തിറങ്ങിയ ലവ് കാ ദ എൻഡ് എന്ന ചിത്രത്തിൽ ശ്രദ്ധ ആദ്യമായി നായികാ വേഷത്തിലെത്തി. 2013ൽ പുറത്തിറങ്ങിയ ആഷിഖ്വി 2 എന്ന ചിത്രം ശ്രദ്ധ കപൂറിന് വൻ ജനപ്രീതി നേടിക്കൊടുത്തു. ശേഷം വാണിജ്യ വിജയമായിരുന്ന ഏക് വില്ലനിലും (2014) നിരൂപക പ്രശംസ നേടിയ ഹൈദറിലും (2014) ശ്രദ്ധ അഭിനയിച്ചു.



</doc>
<doc id="298572" url="https://ml.wikipedia.org/wiki?curid=298572" title="ജൈവശാസ്ത്രപരമായ നരവംശശാസ്ത്രം">
ജൈവശാസ്ത്രപരമായ നരവംശശാസ്ത്രം

നരവംശശാസ്ത്രത്തിന്റെ ഒരു ഭാഗമാണ് ബയോളജിക്കൽ ആന്ത്രപ്പോളജി.
മനുഷ്യരുടെയും,മറ്റ് പ്രൈമേറ്റ്കളുടെയും, വംശനാശം സംഭവിച്ച ഹോമിനിനുകളുടെയും ജൈവശാസ്ത്രപരമായ പെരുമാറ്റരീതികളിലെ വ്യതിയാനത്തെ കുറിച്ചുള്ള പഠനശാഖയാണിത്.

ബയോളജിക്കൽ ആന്ത്രപ്പോളജിക്ക് താഴെ പറയുന്ന ഉപവിഭാഗങ്ങൾ ഉണ്ട്.


</doc>
<doc id="298574" url="https://ml.wikipedia.org/wiki?curid=298574" title="തിരുനക്കര">
തിരുനക്കര

കോട്ടയം പട്ടണത്തിന്റെ ഹൃദയഭാഗത്തുള്ള പ്രദേശമാണ് തിരുനക്കര. തിരുനക്കര മഹാദേവക്ഷേത്രം ക്ഷേത്രം ഇവിടെയാണ് സ്ഥിതി ചെയ്യുന്നത്. മധ്യകേരളത്തിലെ പ്രശസ്തമായ ശിവക്ഷേത്രമാണിത്. ക്ഷേത്രം സ്ഥിതി ചെയ്യുന്ന സ്ഥലം ഒരുകാലത്ത് നക്കരക്കുന്ന് എന്നാണ് അറിയപ്പെട്ടിരുന്നത്. അഞ്ചു നൂറ്റാണ്ടുകൾക്കു മുമ്പ് തെക്കുംകൂർ രാജാവാണ് ഈ ക്ഷേത്രം പണി കഴിപ്പിച്ചതെന്ന് വിശ്വസിക്കപ്പെടുന്നു. കോട്ടയത്തെ ഒട്ടുമിക്ക സാംസ്‌കാരിക കൂട്ടായ്മകൾക്കും സാക്ഷ്യം വഹിച്ചിട്ടുള്ള തിരുനക്കര മൈതാനം ഇവിടെയാണ് സ്ഥിതി ചെയ്യുന്നത്.

തിരുവിതാംകൂറിന്റെ വടക്കൻ ഡിവിഷന്റെ ആസ്ഥാനം 1880-ൽ ചേർത്തലയിൽ നിന്ന് കോട്ടയത്തേയ്ക്ക് മാറ്റിയതും ആധുനിക കോട്ടയം പടുത്തുയർത്തിയതും ടി. മാധവറാവു ദിവാൻ പേഷ്കാരായിരുന്ന കാലത്താണ്. ആധുനിക കോട്ടയത്തിന്റെ ശുൽപ്പിയി അറിയപ്പെടുന്നത് ടി. മാധവറാവുവാണ് . തിരുനക്കര ക്ഷേത്രമൈതാനം നിർമിച്ചത് ഇദ്ദേഹത്തിന്റെ നിർദ്ദേശപ്രകാരമാണ്. പോലീസ് സ്റ്റേഷൻ, കോടതി, കോട്ടയം പബ്ലിക് ലൈബ്രറി , ജില്ലാ ആശുപത്രി എന്നിവയും ഇദ്ദേഹമാണ് നിർമിച്ചത്


</doc>
<doc id="298580" url="https://ml.wikipedia.org/wiki?curid=298580" title="പല്ലാവൂർ കൃഷ്ണൻകുട്ടി നായർ">
പല്ലാവൂർ കൃഷ്ണൻകുട്ടി നായർ

കുറുംകുഴൽ വാദകനാണ് പല്ലാവൂർ കൃഷ്ണൻകുട്ടി നായർ . കേരള സംഗീതനാടക അക്കാദമിയുടെ 2014-ലെ ഗുരുപൂജ പുരസ്‌കാരം ലഭിച്ചിട്ടുണ്ട്. 


</doc>
<doc id="298582" url="https://ml.wikipedia.org/wiki?curid=298582" title="ഉസ്താദ് ഹസൻ ഭായ്">
ഉസ്താദ് ഹസൻ ഭായ്

ഹിന്ദുസ്ഥാനി സംഗീതജ്ഞനും ഷെഹനായി വാദകനുമാണ് ഉസ്താദ് ഹസൻ ഭായ് എന്ന എ.സി. ഹസൻ. കേരള സംഗീതനാടക അക്കാദമിയുടെ 2014-ലെ ഗുരുപൂജ പുരസ്‌കാരം ലഭിച്ചട്ടുണ്ട്. ഉസ്താദ് ബിസ്മില്ലാഖാന്റെ ശിഷ്യനാണ്. 
കണ്ണൂരിൽ ജനിച്ചു. പിന്നീട് കാസർകോട് സ്ഥിര താമസമാക്കി. പരവനടുക്കം സരസ്വതിവിദ്യാലയം എന്ന സംഗീത വിദ്യലയം നടത്തുന്നു. വയലിൻ, കീബോർഡ്, തബല, ഓടക്കുഴൽ, സരോദ്, സിത്താർ, ഗിത്താർ, ബസ്രാജ്, ദിൽറുബാ, വീണ, രുദ്രവീണ തുടങ്ങി നിരവധി സംഗീതോപകരണങ്ങൾ കൈകാര്യം ചെയ്യാറുണ്ട്. 



</doc>
<doc id="298599" url="https://ml.wikipedia.org/wiki?curid=298599" title="ശിലാഭൂതമനുഷ്യവിജ്ഞാനീയം">
ശിലാഭൂതമനുഷ്യവിജ്ഞാനീയം

ജീവാശ്മങ്ങളിൽ നിന്നും ലഭിച്ച മനുഷ്യപൂർവികരും മനുഷ്യനും അടങ്ങുന്ന ജന്തുവർഗ്ഗങ്ങളുടെ ശരീരാവശിഷ്ടങ്ങളെ കുറിച്ചുള്ള പഠനമാണ് പാലിയോആന്ത്രപോളജി അഥവാ ശിലാഭൂതമനുഷ്യവിജ്ഞാനീയം. . ഇത് നരവംശശാസ്ത്രത്തിന്റെ ഒരു വിഭാഗമാണ്‌.
ഗ്രീക്ക് ഭാഷയിൽ നിന്നാണ് ഈ വാക്ക് ഉണ്ടായത്. പുരാതനം എന്ന് അർഥം വരുന്ന പാലിയോ ( παλαιός (palaeos)),മനുഷ്യൻ എന്ന് അർഥം വരുന്ന anthrōpos (ἄνθρωπος), പഠനം എന്ന് അർഥം വരുന്ന -logia (-λογία), "discourse" or "study") എന്നീ വാക്കുകൾ ചേർന്നാണ് പാലിയോആന്ത്രപോളജി എന്ന വാക്ക് ഉണ്ടായത്.

കാൾ ലിനേയസ് ന്റെ കാലം മുതൽക്ക് തന്നെ ഗറില്ല,ചിമ്പാൻസി തുടങ്ങിയ വാലില്ലാക്കുരങ്ങുകളെ മനുഷ്യരുടെ പൂർവ്വികർ ആയി കണക്കാക്കിയിരുന്നു. ആഫ്രിക്കയിലെ വലിയ വാലില്ലാക്കുരങ്ങുകൾക്കും മനുഷ്യർക്കും പൊതുവായി ഒരു പൂർവികർ ഉണ്ടായിരിക്കാം എന്നും അവ ആഫ്രിക്കയിൽ ഉടലെടുത്തവ ആയിരിക്കാം എന്നും പൊതുവായ നിഗമനങ്ങൾ ഉണ്ടായി.

പരിണാമത്തെ കുറിച്ച് പഠനങ്ങൾ നടക്കാൻ തുടങ്ങിയത് ഇക്കാലത്തായിരുന്നു. ജർമ്മനിയിൽ വച്ച് നിയാണ്ടർത്താൽ മനുഷ്യന്റെ അവശിഷ്ടങ്ങൾ കണ്ടെത്തിയതും ചാൾസ് ഡാർവിൻ മനുഷ്യന്റെ ഉല്പത്തിയെ പറ്റിയുള്ള പഠനങ്ങൾ പ്രസിദ്ധീകരിച്ചതും ആദ്യകാല പാലിയോ ആന്ത്രപോളജി ഗവേഷണങ്ങൾ ആയി കണക്കാക്കുന്നു.


</doc>
<doc id="298606" url="https://ml.wikipedia.org/wiki?curid=298606" title="ഇരിങ്ങല്ലൂർ">
ഇരിങ്ങല്ലൂർ

കേരള സംസ്ഥാനത്തിലെ കോഴിക്കോട് ജില്ലയിലെ ഒളവണ്ണ പഞ്ചായത്തിലെ ഒരു ഗ്രാമത്തിന്റെ പേരാണ് ഇരിങ്ങല്ലൂർ


</doc>
<doc id="298613" url="https://ml.wikipedia.org/wiki?curid=298613" title="പ്രൈമെറ്റോളജി">
പ്രൈമെറ്റോളജി

പ്രൈമേറ്റ്കളെ കുറിച്ചുള്ള പഠനമാണ് പ്രൈമെറ്റോളജി.അതിവിശാലമായ ഈ പഠനശാഖ,ശരീരശാസ്ത്രം,നരവംശശാസ്ത്രം,ജീവശാസ്ത്രം,വൈദ്യം,മനഃശാസ്ത്രം,മൃഗവൈദ്യം,ജന്തുശാസ്ത്രം തുടങ്ങിയവയുമായി ബന്ധപ്പെട്ടിരിക്കുന്നു. മാത്രമല്ല ‎പ്രൈമെറ്റോളജി സംബന്ധമായ ഗവേഷണങ്ങൾ വന്യമൃഗ സംരക്ഷണകേന്ദ്രങ്ങൾ,ബയോമെഡിക്കൽ പരീക്ഷണ ശാലകൾ മുതൽ മൃഗശാലകളിൽ വരെ നടക്കുന്നു. 


</doc>
<doc id="298630" url="https://ml.wikipedia.org/wiki?curid=298630" title="സാംസ്കാരിക നരവംശശാസ്ത്രം">
സാംസ്കാരിക നരവംശശാസ്ത്രം

നരവംശശാസ്ത്രത്തിന്റെ ഒരു വിഭാഗമാണ്‌ സാംസ്കാരിക നരവംശശാസ്ത്രം (Cultural Anthropology). ഇത് വിവിധ മനുഷ്യരിലുള്ള സാംസ്കാരിക വ്യതിയാനത്തെ കുറിച്ചുള്ള പഠനമാണ്. ഗവേഷകർ ജനങ്ങളുമായി ഇടപഴകുകയും അവരുമായി സംവദിക്കുകയും ചെയ്താണ് ഇത്തരം പഠനങ്ങൾ നടത്തുന്നത്. 


</doc>
<doc id="298658" url="https://ml.wikipedia.org/wiki?curid=298658" title="ടി.ആർ. സെലിയാങ്">
ടി.ആർ. സെലിയാങ്

നാഗാലാൻഡിന്റെ പത്താമത്തെയും നിലവിലെ മുഖ്യമന്ത്രിയുമാണ് ടി ആർ സെലിയാങ്. നാഗ പീപ്പിൾസ് ഫ്രണ്ട് (NPF) നേതാവായ സെലിയാങ് മുൻ മുഖ്യമന്ത്രി നെയ്ഫ്യു റിയോ ലോക്‌സഭയിലേക്ക് തിരഞ്ഞെടുക്കപ്പെട്ട ശേഷം മുഖ്യമന്ത്രി പദം രാജിവച്ചതിനെ തുടർന്നാണ്‌ മേയ് 2013-ഇൽ മുഖ്യ മന്ത്രിയായത്‌. 

കോൺഗ്രസ്സിലൂടെ രാഷ്ട്രീയ പ്രവേശം നടത്തിയ സെലിയാങ് പിന്നീടാണ് നാഗ പീപ്പിൾസ് ഫ്രണ്ടിൽ അംഗമായത്. നാഗാലൻഡിലെ പെരേൺ ജില്ലയിലെ സെലിയാങ് ഗോത്ര വംശജനാണ്. റിയോ മന്ത്രിസഭയിൽ ആസൂത്രണവകുപ്പ് മന്ത്രിയായിരുന്നു.


</doc>
<doc id="298673" url="https://ml.wikipedia.org/wiki?curid=298673" title="വില്യം ഹെൻറി ബ്രാഗ്">
വില്യം ഹെൻറി ബ്രാഗ്

ഭൌതികശാസ്ത്രജ്ഞൻ, രസതന്ത്രജ്ഞൻ, ഗണിതശാസ്ത്രജ്ഞൻ എന്നീ നിലകളിൽ പ്രസിദ്ധനായ ബ്രിട്ടീഷുകാരനാണ് സർ വില്യം ഹെൻറി ബ്രാഗ് (2 ജൂലൈ 1862 – 10 മാർച്ച് 1942). 1915 ൽ ഭൌതികശാസ്ത്രത്തിനുള്ള നോബൽ സമ്മാനം ഇദ്ദേഹത്തിനു ലഭിച്ചു. തന്റെ മകനായ വില്യം ലോറൻസ് ബ്രാഗ് മായി നോബൽ സമ്മാനം പങ്കിടുകയായിരുന്നു.നോബൽ പുരസ്കാരത്തിന്റെ ചരിത്രത്തിൽ ആകെ ഒരേ ഒരു തവണ മാത്രമേ പിതാവിനും പുത്രനും ആയി നോബൽ സമ്മാനം ലഭിച്ചിട്ടുള്ളൂ. അത് ഹെൻറി ബ്രാഗ് നും മകനും ആയിരുന്നു. 

എക്സ്റെ കൊണ്ട് ക്രിസ്റ്റലുകളിൽ നടത്തിയ ഗവേഷണങ്ങൾക്ക് ആണ് നോബൽ സമ്മാനം ലഭിച്ചത്. ഇദ്ദേഹത്തിനു ഓർഡർ ഓഫ് മെറിറ്റ്‌ (OM),ഓർഡർ ഓഫ് ബ്രിട്ടീഷ് എമ്പയർ (KBE),പ്രസിഡൻറ് ഓഫ് റോയൽ സൊസൈറ്റി (PRS) എന്നീ പദവികളും ലഭിച്ചിട്ടുണ്ട്.



</doc>
<doc id="298675" url="https://ml.wikipedia.org/wiki?curid=298675" title="കുഞ്ഞിരാമൻ വൈദ്യൻ">
കുഞ്ഞിരാമൻ വൈദ്യൻ

പ്രസിദ്ധ തെയ്യം കലാകാരനും ആയുർവേദ ബാലചികിത്സകനുമാണ് കുഞ്ഞിരാമൻ വൈദ്യൻ. 2014 ൽ കൂടിയാട്ടത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു. മുഖത്തെഴുത്ത്, തോറ്റംപാട്ട്, വാദ്യം, ആടയാഭരണനിർമ്മാണം തുടങ്ങിയ മേഖലകളിൽ പ്രാഗല്ഭ്യം തെളിയിച്ചു. 
പിലിക്കോട് വയലിലെ തെയ്യം കലാകാരനായ കെ.വി.രാമൻ മണക്കാടന്റെയും കൊടക്കാട് വെള്ളച്ചാലിലെ ഏഴോത്ത് പാറുവിന്റെയും മൂത്തമകനാണ്. കുട്ടിക്കാലത്തേ പോളിയോ പിടിപെട്ട് വൈകല്യം ബാധിച്ചു. കണ്ണൻ പെരുവണ്ണാൻ, നർത്തക രത്‌നം കണ്ണൻ പെരുവണ്ണാൻ എന്നിവരിൽനിന്ന് ബാല്യത്തിൽത്തന്നെ വിവിധ തെയ്യങ്ങളുടെ തോറ്റംപാട്ടും മുഖത്തെഴുത്തും പഠിച്ചു. പതിമൂന്നാം വയസ്സിൽ അച്ഛന്റെ മുഖത്തെഴുതിക്കൊണ്ട് കലാരംഗത്തേക്ക് ചുവടുവെച്ചു. 
അൻപതു വർഷമായി തെയ്യം കലയുടെ പിന്നണിയിൽ പ്രവർത്തിച്ചു വരുന്നു. തെയ്യങ്ങളുടെയും ക്ഷേത്രങ്ങളുടെയും പുരാവൃത്തങ്ങളെക്കുറിച്ചുള്ള അവഗാഹമുള്ള വൈദ്യർ, ഉത്തരമലബാറിലെ ചെറുതും വലുതുമായ മിക്ക കളിയാട്ടങ്ങളിലും പങ്കെടുത്തിട്ടുണ്ട്. തെയ്യം മുഖത്തെഴുത്തിലെ പ്രാവീണ്യത്തെ മാനിച്ചുകൊണ്ട് 2005-ൽ കേരള ഫോക്ലോർ അക്കാദമി അവാർഡ് നൽകി ആദരിച്ചിട്ടുണ്ട്. 
സ്വദേശത്തും വിദേശത്തുമായി നിരവധി ശിഷ്യന്മാർ ഉണ്ട്. അമേരിക്കയിലെ കാലിഫോർണിയ യൂണിവേഴ്‌സിറ്റി വിദ്യാർഥി ജെ.റിച്ചാർഡ്‌സ് ഫ്രീമൻ, ജാപ്പാനീസ് ഗവേഷക വിദ്യാർഥിനി മയൂരി കോഹ തുടങ്ങിയവർ വൈദ്യരുടെ ശിഷ്യന്മാരാണ്.
1982-ൽ ഡൽഹി ഏഷ്യാഡിന്റെ ഉദ്ഘാടനച്ചടങ്ങിലും കൊൽക്കത്തയിൽ നടന്ന ലോകോത്സവത്തിലും മുംബൈ, ബാംഗ്ലൂർ, മംഗലാപുരം എന്നിവിടങ്ങളിലും 1987 -ലെ തിരുവനന്തപുരം നാഷണൽ ഗെയിംസിന്റെ ഉദ്ഘാടനച്ചടങ്ങിലും വൈദ്യരുടെ സംഘം തെയ്യം അവതരിപ്പിച്ചിട്ടുണ്ട്. 


</doc>
<doc id="298680" url="https://ml.wikipedia.org/wiki?curid=298680" title="ഷംസുദ്ദീൻ ചെർപ്പുളശ്ശേരി">
ഷംസുദ്ദീൻ ചെർപ്പുളശ്ശേരി

മാജിക്‌ കലാകാരനാണ് ഷംസുദ്ദീൻ ചെർപ്പുളശ്ശേരി . 2014 ൽ മാജിക്കിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു. 'മാംഗോ ട്രിക്‌' എന്ന ജാലവിദ്യായിനത്തിലെ വിദഗ്ദ്ധനാണ്.
തെരുവു മാജിക്കുകാരനായ ഹസ്സൻ സാഹിബ്ബാണ്‌പിതാവ്. ഗുരുവും അദ്ദേഹം തന്നെ. തെരുവു മാജിക്‌ കൊണ്ട്‌ ഉപജീവനം നടത്തുന്നയാളാണ്‌ ഷംസുദ്ദീൻ. ടൈം മാഗസിൻ ഷംസുദ്ദീന്റെ മാവു മാജിക്‌ വാർത്തയാക്കിയിട്ടുണ്ട്‌. ഇന്ത്യ മാജിക്കുകാരുടെയും മന്ത്രവാദികളുടേയും നാടാണെന്ന്‌ പരിഹസിക്കുന്ന വെള്ളക്കാർക്ക്‌ എന്നും വിസ്മയമായിരുന്നു ദ ഗ്രേറ്റ്‌ ഇന്ത്യൻ റോപ്‌ട്രിക്‌, ഗ്രീൻ മാംഗോ ട്രീ ട്രിക്‌ എന്നീ ഇനങ്ങൾ. ജപ്പാൻകാരിയായ മാമിയാ മാദയുടെ 'വീൽ ഓഫ്‌ ഡെസ്‌റ്റിനി' എന്ന പുസ്തകത്തിൽ ഷംസുദ്ദീന്റെ മാജിക് പ്രകടനത്തെക്കുറിച്ചു പറയുന്നുണ്ട്. 
മണ്ണിൽ ഒരു മാങ്ങയണ്ടി കുഴിച്ചിട്ട് കുട്ട വച്ച് മൂടും. കുട്ട മെല്ലെ എടുത്തുയർത്തുമ്പോൾ മാവു മുളച്ചിരിക്കുന്നതായി കാണാം. പിന്നെയും തൈ മണ്ണിൽ നട്ടു. കുട്ടകൊണ്ട്‌ മൂടി പുതപ്പുകൊണ്ട്‌ മൂടും. മാജിക്കിന്റെ മഹത്ത്വം പറഞ്ഞു, കുട്ട പൊക്കുമ്പോൾ വളർച്ചയെത്തിയ നല്ലൊരു തൈമാവ്‌ കാണാം. തൂങ്ങിയാടുന്ന മാങ്ങക്കുല കാട്ടി ഷംസുദ്ദീൻ കാണികളെ ആകർഷിക്കും. ആർക്കും മാങ്ങ വന്ന്‌ പറിച്ചുനോക്കി. കത്തികൊണ്ട്‌ മുറിച്ച് രുചിച്ചു നോക്കാം. ഇന്ത്യയിൽ അവതരിപ്പച്ചു വരുന്ന 'ദ ഗ്രേറ്റ് ഇൻഡ്യൻ റോപ്പ് ട്രിക്ക്' മാതൃകയിലുള്ള ഈ ജാലവിദ്യയിൽ അദ്വിതീയനാണ് ഷംസുദ്ദീൻ. 


</doc>
<doc id="298687" url="https://ml.wikipedia.org/wiki?curid=298687" title="മഗ്നേലിയം">
മഗ്നേലിയം

അലൂമിനിയം മഗ്നീഷ്യവുമായി കൂട്ടുചേർന്നുണ്ടാവുന്ന സങ്കരലോഹമാണ് മഗ്നേലിയം. ഇതിൽ വളരെ ചെറിയ അളവിൽ ചെമ്പ്, നിക്കൽ, ടിൻ എന്നിവ കാണാറുണ്ട്. ഘനത്വം കുറഞ്ഞ ഈ ലോഹസങ്കരം പ്രകാശത്തിന്റെയും അൾട്രാവയലറ്റ് വികിരണങ്ങളുടെയും നല്ല പ്രതിഫലകം ആണ്. വിമാനങ്ങളുടെയും വാഹനങ്ങളുടെയും ഘടകഭാഗങ്ങൾ നിർമ്മിക്കാനായി മഗ്നേലിയം വ്യാപകമായി ഉപയോഗിക്കുന്നു.



</doc>
<doc id="298689" url="https://ml.wikipedia.org/wiki?curid=298689" title="യൂണിയൻ കാർബൈഡ്">
യൂണിയൻ കാർബൈഡ്

1917ൽ സ്ഥാപിതമായ ഒരു രാസവസ്തു നിർമ്മാണ സ്ഥാപനമാണ് യൂണിയൻ കാർബൈഡ്. 2001 ൽ യൂണിയൻ കാർബൈഡിനെ അമേരിക്കയിലെ ടെക്സാസ് ആസ്ഥാനമായുള്ള ഡൗ കെമിക്കൽ കമ്പനി ഏറ്റെടുത്തു. നിലവിൽ 2400ഓളം ആളുകളാണ് യൂണിയൻ കാർബൈഡിൽ പ്രവർത്തിക്കുന്നത് . വീട്ടാവശ്യങ്ങൾക്കായി ഉപയോഗിക്കുന്ന രാസവസ്തുക്കൾ, പെയിന്റുകൾ, കേബിളുകൾ, പെട്രോളിയം ഉത്പന്നങ്ങൾ മുതലായവയാണ് യൂണിയൻ കാർബൈഡ് പ്രധാനമായും വിപണിയിലെത്തിക്കുന്നത്. പ്രകൃതി വാതകത്തെ ഗാർഹികാവശ്യങ്ങൾക്കും മറ്റാവശ്യങ്ങൾക്കും വേണ്ടി ഫലപ്രദമായ രീതിയിൽ സംസ്കരിച്ച് സൂക്ഷിക്കുന്ന സാങ്കേതിക വിദ്യ വാണിജ്യാടിസ്ഥാനത്തിൽ രൂപപ്പെടുത്തിയത് 1920കളിൽ യൂണിയൻ കാർബൈഡിലെ സാങ്കേതിക വിഭാഗമാണ്.

1886 ൽ രൂപംകൊണ്ട നാഷണൽ കാർബൈഡ് കോർപ്പറേഷനും 1898 ൽ രൂപംകൊണ്ട യൂണിയൻ കാർബൈഡും ലയിപ്പിച്ചാണ് 1917 ൽ യൂണിയൻ കാർബൈഡ് ആന്റ് കാർബൺ കോർപ്പറേഷൻ പിറവിയെടുത്തത്. അലൂമിനിയം ശുദ്ധീകരണവും ഇലക്ടിക് ആർക്ക് ബൾബുകളുടെ നിർമ്മാണവുമായിരുന്നു ആദ്യം യൂണിയൻ കാർബൈഡ് ചെയ്തിരുന്ന ജോലികൾ. ലോകമെമ്പാടുമുള്ള ചെറുകിട രാസവസ്തു നിർമ്മാണ കമ്പനികളെ ഏറ്റെടുത്ത് ചുരുങ്ങിയ കാലം കൊണ്ട് കമ്പനി ലോകമെമ്പാടും ശാഖകളുള്ള ഒരു ബഹുരാഷ്ട്ര കമ്പനിയയായി വളർന്നു. 1957ൽ കമ്പനി യൂണിയൻ കാർബൈഡ് കോർപ്പറേഷൻ എന്ന പേര് സ്വീകരിച്ചു. എവെർറെഡി ബാറ്ററികൾ പുറത്തിറക്കിയതോടെ കമ്പനിയ്ക്ക് ആഗോള പ്രശസ്തി കൈവന്നു. എന്നാൽ 1984 ൽ ഭോപ്പാലിലെ യൂണിയൻ കാർബൈഡ് ഫാക്ടറിയിൽ ഉണ്ടായ മീഥൈൽ ഐസോസയനൈഡ് ചോർച്ച കമ്പനിയെ കുപ്രസിദ്ധിയിലേക്ക് നയിച്ചു . 


</doc>
<doc id="298696" url="https://ml.wikipedia.org/wiki?curid=298696" title="അലോയിസ് ബ്രൂണർ">
അലോയിസ് ബ്രൂണർ

അഡോൾഫ് ഹിറ്റ്‌ലറുടെ ഭരണകാലത്ത് യൂറോപ്പിൽ ആയിരക്കണക്കിന് ജൂതന്മാരെ കൂട്ടക്കൊല ചെയ്ത ഹോളോകോസ്റ്റ് സംഭവത്തിന്റെ പ്രധാന ആസൂത്രകൻ ആയിരുന്നു അലോയിസ് ബ്രൂണർ (8 ഏപ്രിൽ 1912 – c. 2010). ഷുട്ട്സ്സ്റ്റാഫേൽ ( Schutzstaffel (SS)) എന്ന ജർമ്മൻ സൈന്യവിഭാഗത്തിന്റെ ലഫ്ടനന്റ്റ് കേണൽ ആയിരുന്ന അഡോൾഫ് ഐഷ്മാൻന്റെ വലംകൈയായിരുന്നു ഇയാൾ. രണ്ടാം ലോകമഹായുദ്ധസമയത്തെ ഹോളോകോസ്റ്റിൽ യൂറോപ്പിലെ 140,000 വരുന്ന ജൂതന്മാരെ ഗ്യാസ്ചേംബറുകളിൽ വച്ച് കൊല്ലുന്നതിനു ഇയാൾ നേതൃത്വം വഹിച്ചു.

രണ്ടാംലോക മഹായുദ്ധത്തിന് ശേഷം ജർമനിയിൽ ഹിറ്റ്‌ലറുടെ ഭരണം അവസാനിച്ചതോടെ 1950-ൽ ബ്രൂണർ സിറിയയിലേക്ക് ഒളിച്ചോടി. അതിനിടയിൽ ബ്രൂണർ ഈജിപ്ത്തിൽ ആയുധക്കച്ചവടം നടത്തിയിരുന്നു. ബ്രൂണറെ വധിക്കാൻ ഇസ്രായേൽ ചാര സംഘടനയായ മൊസാദ് രണ്ട് തവണ ശ്രമിച്ചെങ്കിലും പരാജയപ്പെട്ടു. മൊസാദ് നടത്തിയ തപാൽ ബോംബ്‌ ആക്രമണത്തിൽ ബ്രൂണറുടെ കണ്ണും ഇടതു കൈ വിരലുകളും നഷ്ടപ്പെട്ടു. ബ്രൂണറിന്റെ അസാന്നിധ്യത്തിൽ തന്നെ 1954ൽ ഫ്രാൻസിൽ വച്ചു നടന്ന യുദ്ധകുറ്റങ്ങളുടെ വിചാരണയിൽ ഇയാൾക്ക് വധശിക്ഷ വിധിച്ചു. 2003ൽ ബ്രിട്ടീഷ് പത്രമായ ഗാർഡിയൻ പലായനം ചെയ്ത, ജീവിച്ചിരിക്കുന്നു എന്ന് വിശ്വസിക്കുന്ന യുദ്ധ കുറ്റവാളിയായി ആണ് അലോയിസ് ബ്രൂണറിനെ പരാമർശിച്ചത്.

സിറിയയിൽ ഒളിവിൽ കഴിയുന്ന സമയത്ത് ഇയാൾ സിറിയൻ ഭരണാധികാരി ബാഷർ അൽഅസദിന്റെ ഉപദേശകനായിരുന്നു എന്ന് വിശ്വസിക്കപ്പെടുന്നു. 1989 ൽ ഇയാളെ കിഴക്കൻ ജർമ്മനിയിലേക്ക് കടത്താൻ പരിപാടികൾ ആസൂത്രണം ചെയ്തിരുന്നു എങ്കിലും ബെർലിൻ മതിൽ തകർന്നു കിഴക്കൻ ജർമ്മനി ഇല്ലാതായതോടെ അത് നടന്നില്ല.1985-ൽ ഒരു ജർമൻ വാർത്താ മാസികയ്ക്കാണ് അവസാനമായി ബ്രൂണർ അഭിമുഖം നൽകിയത്. കുറ്റബോധം തോന്നുന്നുണ്ടോ എന്ന ചോദ്യത്തിന്, കൂടുതൽ ജൂതന്മാരെ കൊന്നില്ലല്ലോ എന്ന ദുഃഖമേയുള്ളൂ എന്നായിരുന്നു മറുപടി.

2014 വരെ ഇയാളെ കണ്ടുപിടിക്കാൻ യൂറോപ്യൻ രാജ്യങ്ങളും , ഇന്റർപോളും പരിശ്രമിച്ചു. 2007ൽ ആസ്ത്രിയൻ സർക്കാർ ഇയാളെ കുറിച്ച് വിവരം നൽകുന്നവർക്ക് €50,000 വരെ പ്രതിഫലം പ്രഖ്യാപിച്ചിരുന്നു. 

2014 നവംബർ 30നു, ബ്രൂണർ സിറിയയിൽ വെച്ച് നാലുവർഷം മുമ്പ് 2010ൽ തന്നെ മരിച്ചെന്ന വിവരം ജർമൻ ഇന്റലിജൻസ് വിഭാഗത്തിലെ ഒരു ഉദ്യോഗസ്ഥനാണ് വെളിപ്പെടുത്തിയത്. 2014 ൽ മാത്രമാണ് , ലോകം അന്വേഷിക്കുന്ന നാസി യുദ്ധ കുറ്റവാളികളുടെ പട്ടികയിൽ നിന്ന് ഇയാളുടെ പേര് നീക്കം ചെയ്തത്.



</doc>
<doc id="298705" url="https://ml.wikipedia.org/wiki?curid=298705" title="ത്രിഹ്നുകാഗിഗുർ (അഗ്നി പർവതം)">
ത്രിഹ്നുകാഗിഗുർ (അഗ്നി പർവതം)

ഐസ്‌ലാന്റിലെ നിഷ്‌ക്രിയമായ അഗ്നിപർവതമാണ് ത്രിഹ്നുകാഗിഗുർ .ഐസ് ലാൻഡിന് 20 കിലോമീറ്റർ അകലെ റെയ്ക്ജാവിക്കിലാണ് ഇത് സ്ഥിതിചെയ്യുന്നത്. അറയ്ക്കുള്ളിൽ 2 ഡിഗ്രി സെൽഷ്യസ് തണുപ്പാണ്. 3500 വർഷങ്ങൾക്ക് മുമ്പാണ് ഈ പർവതം അവസാനമായി പൊട്ടിത്തെറിച്ചത്. 

ഈ അഗ്നിപർവതത്തിനുള്ളിൽ മാത്രമാണ് മനുഷ്യർക്ക് പ്രവേശിച്ച് മാഗ്മ അറയ്ക്കുള്ളിലിറങ്ങാൻ കഴിയൂ.



</doc>
<doc id="298715" url="https://ml.wikipedia.org/wiki?curid=298715" title="തവിടെണ്ണ">
തവിടെണ്ണ

അരിയിലെ തവിടിൽ നിന്നും വേർതിരിച്ചെടുക്കുന്ന ഒരു എണ്ണയാണ് തവിടെണ്ണ (Rice bran oil). ഉയർന്ന പുക സീമ ഈ എണ്ണയുടെ സവിശേഷതയാണ് - 232 °C (450 °F). ഇന്ത്യ, ജപ്പാൻ, ചൈന എന്നീ രാജ്യങ്ങളിൽ തവിടെണ്ണയെ പാചക ആവശ്യത്തിന് ഉപയോഗിച്ചു വരുന്നു. 


</doc>
<doc id="298718" url="https://ml.wikipedia.org/wiki?curid=298718" title="ബ്ലാസ്റ്റ് ഫർണസ്">
ബ്ലാസ്റ്റ് ഫർണസ്

ഹേമറ്റൈറ്റ് (Fe2O3), മാഗ്നറ്റൈറ്റ് (Fe3O4) എന്നീ അയിരുകളിൽ നിന്ന് ഇരുമ്പ് വ്യാവസായികമായി നിർമ്മിക്കുന്ന ചൂളയാണ് ബ്ലാസ്റ്റ് ഫർണസ്. ഫർണസിന്റെ അടിയിൽ നിന്നും ശക്തിയായി വായു പ്രവഹിപ്പിക്കുന്നതിനാലാണ് ഈ ചൂളക്ക് പ്രസ്തുത പേര് വന്നത്. ഇരുമ്പിന്റെ അയിര്, കോക്ക് എന്നിവ കൂടാതെ ചുണ്ണാമ്പുകല്ലും ഇതിനായി ഉപയോഗിക്കുന്നു.


</doc>
<doc id="298722" url="https://ml.wikipedia.org/wiki?curid=298722" title="മാഗ്നറ്റൈറ്റ്">
മാഗ്നറ്റൈറ്റ്

പ്രകൃതിയാലായി അയേൺ ഓക്‌സൈഡ് (രാസസൂത്രം FeO) കാണുന്ന മൂന്നുധാതുകളിലൊന്നാണ് മാഗ്നറ്റൈറ്റ്. ഭൗമധാതുക്കളിൽ ഏറ്റവും കൂടുതൽ കാന്തികസ്വാഭാവമുള്ളതാണിത്.


</doc>
<doc id="298723" url="https://ml.wikipedia.org/wiki?curid=298723" title="ഹേമറ്റൈറ്റ്">
ഹേമറ്റൈറ്റ്

പല ഇരുമ്പ് ഓക്സൈഡുകളിലൊന്നായ ഇരുമ്പ്(III) ഓക്സൈഡിന്റെ (FeO) ധാതു രൂപമാണ് ഹേമറ്റൈറ്റ് (അമേരിക്കൻ ഇംഗ്ലീഷ്: Hematite; ബ്രിട്ടീഷ് ഇംഗ്ലീഷ്: Heamatite)



</doc>
<doc id="298725" url="https://ml.wikipedia.org/wiki?curid=298725" title="വീരരായൻ">
വീരരായൻ

ബ്രിട്ടീഷ് ഭരണകാലത്തിനു മുൻപ് മലബാറിൽ നിലവിലിരുന്ന നാണയമാണ് വീരരായൻ അല്ലെങ്കിൽ വീരായൻ. സ്വർണ്ണത്തിലായിരുന്നു ഈ നാണയങ്ങൾ അച്ചടിച്ചിരുന്നത്. പഴയതെന്നും പുതിയതെന്നും രണ്ടുതരം വീരരായൻ പണം നിലവുണ്ടായിരുന്നതായി രേഖകളിൽ കാണാം. 

ഈ നാണയങ്ങൾ നിലവിൽ വന്നതെന്നാണെന്ന കൃത്യമായ വിവരങ്ങൾ ലഭ്യമല്ല. എന്നാൽ 1761-ൽ ഹൈദരാലി മലബാറിനെ ആക്രമിക്കുന്നതിനും വളരെ മുൻപുമുതൽ തന്നെ ഈ നാണയങ്ങൾ നിലവിലുണ്ടായിരുന്നതായി തെളിവുകൾ ലഭ്യമാണ്. കോഴിക്കോട് സാമൂതിരിമാർ അവരുടെ അധികാരത്തിന്റെ കീഴിൽ കമ്മട്ടത്തിലായിരുന്നു ഈ നാണയങ്ങൾ അടിച്ചിരുന്നത്. മലബാറിലെ നികുതി പിരിവിനുള്ള മാധ്യമവും ഇതായിരുന്നു. 

1802-ൽ മാക്ലോയിഡിന്റെ ഭരണകാലഘട്ടത്തിൽ ഈ നാണയങ്ങളുടെ വിനിമയ മൂല്യം സംബന്ധിച്ച കണക്കുകൾ ഇപ്രകാരമായിരുന്നു. മദ്രാസ് പ്രസിഡൻസിയിലെ അന്നത്തെ രൂപയുടെ മൂല്യത്തിന് മൂന്നര (3½)പുതിയ വീരരായൻ സ്വർണ്ണനാണയം നൽകേണ്ടിയിരുന്നു. പഴയ വീരരായൻ നാണയങ്ങളിൽ നാല് (4) പണം നൽകേണ്ടിയിരുന്നു. 



</doc>
<doc id="298727" url="https://ml.wikipedia.org/wiki?curid=298727" title="അയിര്">
അയിര്

പ്രധാനപ്പെട്ട മൂലകങ്ങളായ ലോഹങ്ങളെ സാമ്പത്തികമായി വേർതിരിച്ചെടുക്കാൻ കഴിയുന്ന ധാതുക്കളടങ്ങിയ പാറകളാണ് അയിര്. 

ഒരു ധാതുവിൽനിന്ന്എളുപ്പത്തിലും വേഗത്തിലും ലാഭകരമായുംലോഹം വേർതിരിച്ചെടുക്കാൻകഴിയുന്നുവെങ്കിൽ അതിനെആലോഹത്തിന്റെ അയിര്എന്നുവിളിക്കുന്നു. 


</doc>
<doc id="298729" url="https://ml.wikipedia.org/wiki?curid=298729" title="ടാകൊനൈറ്റ്">
ടാകൊനൈറ്റ്

ഇരുമ്പ് ധാതുക്കൾ ക്വാർട്ട്സ്, ചെർട്ട്, കാർബണൈറ്റ് എന്നിവയുമായി മിശ്രണം ചെയ്യപ്പെട്ട രീതിയിൽ 15% ശതമാനത്തിനുമേൽ ഇരുമ്പ് അടങ്ങിയ ഒരു അവസാദശിലയാണ് ടാകൊനൈറ്റ്.


</doc>
<doc id="298750" url="https://ml.wikipedia.org/wiki?curid=298750" title="ബാംഗ്ലൂർ സിറ്റി - എറണാകുളം ഇൻറ്റർസിറ്റി എക്സ്പ്രസ്സ്‌">
ബാംഗ്ലൂർ സിറ്റി - എറണാകുളം ഇൻറ്റർസിറ്റി എക്സ്പ്രസ്സ്

ബാംഗ്ലൂർ സിറ്റി-എറണാകുളം ഇൻറ്റർസിറ്റി സൂപ്പർഫാസ്റ്റ് എക്സ്പ്രസ്സ്‌ ദിവസേന ബാംഗ്ലൂർ സിറ്റി ജങ്ക്ഷൻ മുതൽ എറണാകുളം ജങ്ക്ഷൻ വരെയും എറണാകുളം ജങ്ക്ഷൻ മുതൽ ബാംഗ്ലൂർ സിറ്റി ജങ്ക്ഷൻ വരെയും സർവീസ് നടത്തുന്നു. എറണാകുളത്ത് നിന്നും കുറഞ്ഞ ചിലവിൽ ബാംഗ്ലൂരിലേക്കും തിരിച്ചും യാത്ര ചെയ്യാവുന്ന ഈ അതിവേഗ തീവണ്ടി കേരളത്തിലൂടെ പകൽ സമയത്ത് കടന്ന് പോകുന്നു. പാലക്കാട്‌, കോയമ്പത്തൂർ, സേലം കൂടാതെ ബാംഗ്ലൂരിനടുത്തുള്ള ഹൊസൂർ, കർമലാരം തുടങ്ങിയവയാണ് ഈ വണ്ടി നിർത്തുന്ന പ്രധാന സ്റ്റേഷനുകൾ. 

ഈ തീവണ്ടി ദിവസേന സർവീസ് നടത്തുന്നു. ട്രെയിൻ നമ്പർ 12677 (എറണാകുളം സൂപ്പർഫാസ്റ്റ് എക്സ്പ്രസ്സ്‌) ബാംഗ്ലൂർ സിറ്റി ജങ്ക്ഷനിൽ നിന്നും രാവിലെ 06:15-ന് പുറപെട്ടു 16:55-ന്‌ എറണാകുളം ജങ്ക്ഷനിൽ എത്തിച്ചേരുന്നു. ട്രെയിൻ നമ്പർ 12678 (ബംഗ്ലൂർ സൂപ്പർഫാസ്റ്റ് എക്സ്പ്രസ്സ്‌) എറണാകുളം ജങ്ക്ഷനിൽ നിന്നും 09:10-ന് പുറപെട്ടു 19:50-ന് ബംഗ്ലൂർ സിറ്റി ജങ്ക്ഷനിൽ എത്തിച്ചേരുന്നു. ഓരോ ദിശയിലും ഈ ട്രെയിൻ 10 മണിക്കൂറും 40 മിനിറ്റുക്കളും കൊണ്ട് 587 കിലോമീറ്റർ സഞ്ചരിക്കുന്നു.

ഈ ട്രെയിനിൽ 4 സംവരണം ചെയ്യപ്പെടാത്ത കോച്ചുകളും, 11 രണ്ടാം തരം ഇരിപ്പ് കോച്ചുകളും, 2 AC ചെയർ കാർ കോച്ചുകളും, ഒരു പാർസൽ വാനും, ഒരു പന്ട്രി കാറും, രണ്ടു SLR കാറുകളും ഉണ്ട്. അങ്ങനെ മൊത്തം 21 കോച്ചുകൾ ഉണ്ട്.

SLR - സിറ്റിംഗ് കം ലഗജ്

UR - സംവരണം ചെയ്തിട്ടില്ലാത്ത കോച്ച് 

D - സെകൻഡ് സിറ്റിംഗ് 

C - AC ചെയർ കാർ 

PC - പന്ട്രി കാർ 

HCPV - ഹൈ കപാസറ്റി പാർസൽ വാൻ 

IRCTC വെബ്സൈറ്റ് വഴി ടിക്കറ്റ്‌ ബുക്ക്‌ ചെയ്യാവുന്നതാണ്. ഒരു യാത്രക്കാരനുള്ള നിരക്ക് താഴത്തെ പട്ടികയിൽ കൊടുത്തിരിക്കുന്നു.


</doc>
<doc id="298775" url="https://ml.wikipedia.org/wiki?curid=298775" title="ഏജ് ഓഫ് പാനിക്">
ഏജ് ഓഫ് പാനിക്

ഫ്രഞ്ച് എഴുത്തുകാരിയായ ജസ്റ്റിൻ ടെർട്ട് സംവിധാനം ചെയ്ത ആദ്യ സിനിമയാണ് ഏജ് ഓഫ് പാനിക്. 
പാരീസ് തെരുവുകളിൽ ചിത്രീകരിച്ച ഈ ഫ്രഞ്ച് സിനിമ പത്രപ്രവർത്തകയായ ലുട്ടീഷ്യയുടെ ജീവിത സംഘർഷങ്ങളാണ് അനാവരണം ചെയ്യുന്നത്. ഫ്രാൻസിന്റെ ബ്രഹത്തായ രാഷ്ട്രീയാന്തരീക്ഷവും സ്തൂലമായ സാമൂഹിക പ്രശ്‌നങ്ങളും നർമത്തിന്റെ മേമ്പൊടിയിൽ ചിത്രീകരിക്കുന്നു. 
കാൻസ്, വെനീസ് തുടങ്ങി നിരവധി അന്താരാഷ്ട്ര ചലച്ചിത്രമേളയിൽ ഈ ചിത്രം പ്രദർശിപ്പിച്ചിട്ടുണ്ട്. 



</doc>
<doc id="298778" url="https://ml.wikipedia.org/wiki?curid=298778" title="ബ്രൈറ്റ് ഡെയ്‌സ് എഹെഡ്">
ബ്രൈറ്റ് ഡെയ്‌സ് എഹെഡ്

തിരക്കഥാകൃത്തെന്ന നിലയിൽ പ്രശസ്തയായ മാരിയോ വെർണൊ സംവിധാനം ചെയ്ത ഫ്രഞ്ച് ചിത്രമാണ് ബ്രൈറ്റ് ഡെയ്‌സ് എഹെഡ്.
വിവാഹിതയായ ക്യാരൊലിൻ എന്ന ദന്തവൈദ്യയുടെ ജീവിതത്തിലുണ്ടാകുന്ന പ്രണയവും സംഘർഷങ്ങളും ജീവിത പരിണാമവുമാണ് ചിത്രത്തിന്റെ പ്രമേയം. 
തിരുവനന്തപുരം അന്തർദേശീയ ചലച്ചിത്ര മേളയിൽ പ്രദർശിപ്പിക്കാൻ തെരഞ്ഞെടുത്ത ചിത്രമാണിത്. ടൊറന്റോ അന്തർദേശീയ ചലച്ചിത്ര മേളയിലും പ്രദർശിപ്പിച്ചിട്ടുണ്ട്. 


</doc>
<doc id="298782" url="https://ml.wikipedia.org/wiki?curid=298782" title="ഗ്രാന്റ് സെൻട്രൽ">
ഗ്രാന്റ് സെൻട്രൽ

2013 ൽ ഫ്രഞ്ച് ഓസ്ട്രിയൻ സംയുക്തസംരംഭത്തിൽ, റബേക്ക സ്ലോട്ടോവിസ്കി സംവിധാനം ചെയ്ത ചിത്രമാണ് ഗ്രാന്റ് സെൻട്രൽ. 2013 ലെ കാൻ ഫിലിം ഫെസ്റ്റിവലിൽ അൺസേർട്ടൺ റിഗാർഡ് വിഭാഗത്തിൽ പ്രദർശിപ്പിച്ചു. 
റോൺ താഴ്‌വരയിലെ ആണവനിലയത്തിൽ ജോലിചെയ്യുന്ന ഗ്യാരി എന്ന യുവാവിന്റെ ജീവിതമാണ് ചിത്രം കൈകാര്യം ചെയ്യുന്നത്. ആണവനിലയത്തിലെ അപകടകരമായ അന്തരീക്ഷത്തിലും ഗ്യാരിയെ തേടിയെത്തുന്ന പ്രണയത്തിലൂടെ കഥ വികസിക്കുന്നു. 
2013 ലെ കാൻ ഫിലിം ഫെസ്റ്റിവലിലെ പുരസ്കാരം നേടി. തിരുവനന്തപുരം അന്തർദേശീയ ചലച്ചിത്ര മേളയിൽ പ്രദർശിപ്പിക്കാനായി തെരഞ്ഞടുത്തിട്ടുണ്ട്.



</doc>
<doc id="298813" url="https://ml.wikipedia.org/wiki?curid=298813" title="ഡാൻസിങ് അറബ്‌സ്">
ഡാൻസിങ് അറബ്‌സ്

2014 ൽ ഇസ്രയേലി സംവിധായകൻ ഇറാൻ റിക്ലിക്‌സ് സംവിധാനം ചെയ്ത ചിത്രമാണ് ഡാൻസിങ് അറബ്‌സ്. സെയ്ദ് കശുവായുടെ ഡാൻസിംഗ് അറബ്‌സ് എന്ന നോവലിന്റെ ചലച്ചിത്രാവിഷ്‌കാരമാണിത്. 

1980-90 കളിലെ ഇസ്രയേലാണ് സിനിമയുടെ പശ്ചാത്തലം. ഒരു ദരിദ്ര അറബ് ഗ്രാമത്തിൽ ജീവിച്ചിരുന്ന സമർഥനായ കൗമാരക്കാരനാണ് ഇയാദ്. ജറുസലേമിലെ പ്രശസ്തമായ ജൂയിഷ് ബോർഡിങ് സ്‌കൂളിൽ പഠിക്കാൻ അവസരം ലഭിക്കുന്ന ഇയാദിന് അവിടെ അറബ് വംശജനെന്ന പേരിൽ നേരിടേണ്ടിവരുന്നത് കൈപ്പുനിറഞ്ഞ ജീവിതാനുഭവങ്ങളാണ്. അധ്യാപകർക്കും സഹപാഠികൾക്കും ഇയാദിനെ തങ്ങളിൽ ഒരാളായി അംഗീകരിക്കാൻ കഴിയുന്നില്ല. വ്യത്യസ്തമായ രാഷ്ട്രീയാന്തരീക്ഷത്തിലും കാഴ്ചപ്പാടിലും വളർന്ന ഇയാദിനും നിഷേധാത്മക ചിന്തകളുണ്ടാകുന്നു. ജീവിതത്തെ പുഞ്ചിരിയോടെ മാത്രം സമീപിക്കുന്ന നവോമി എന്ന കൂട്ടുകാരി അവന് ആശ്വാസമാകുന്നു. 
തങ്ങൾ ജീവിക്കുന്ന സമൂഹവും അതിന്റെ വിശ്വാസങ്ങളും ഒരിക്കലും അംഗീകരിക്കില്ലെന്ന് അറിഞ്ഞിട്ടും അവർതമ്മിൽ അസാധാരണമായൊരു ബന്ധം ഉടലെടുക്കുന്നു. വീൽച്ചെയറിൽ ജീവിതം തള്ളിനീക്കാൻ വിധിക്കപ്പെട്ട യൊനാദൻ എന്ന മറ്റൊരു കഥാപാത്രം കൂടി അവരുടെ ആത്മമിത്രമാകുന്നു. എന്നാൽ കാലം ഇവർക്കായി കാത്തുവെച്ചത് കഠിനമായ പരീക്ഷണങ്ങളായിരുന്നു.
ഇസ്രയേലിനുള്ളിൽ തന്റേതായ ഇടം തേടുന്ന യുവാവിന്റെ കഥപറയുന്ന ചിത്രം അവിടത്തെ സാമൂഹിക രാഷ്ട്രീയ പശ്ചാത്തലങ്ങളുടെ വിലയിരുത്തൽ കൂടിയാണ്. 
യഥാർഥ ജീവിതത്തിൽ നിന്നും കണ്ടെത്തിയ കഥാപാത്രങ്ങളാണ് ഈ ചിത്രത്തിന്റെ കരുത്ത്. 
മുഖ്യകഥാപാത്രമായ ഇയാദിനെ യുവനടൻ തൗഫിക് ബാറോമി അവതരിപ്പിച്ചിരിക്കുന്നു.
ജറുസലേം ഫിലിം ഫെസ്റ്റിവലിൽ 'ഡാൻസിങ് അറബ്' ഉദ്ഘാടന ചിത്രമായി പ്രദർശിപ്പിച്ചിട്ടുണ്ട്. തിരുവനന്തപുരം അന്തർദേശീയ ചലച്ചിത്ര മേളയുടെ ഉദ്ഘാടന ചിത്രമായി തെരഞ്ഞെടുത്തിട്ടുണ്ട്.
ഇസ്രയേലി ഫിലിം അക്കാദമിയുടെ നാല് അവാർഡുകൾക്ക് ശുപാർശ ചെയ്യപ്പെട്ടിട്ടുണ്ട്.


</doc>
<doc id="298817" url="https://ml.wikipedia.org/wiki?curid=298817" title="വുമൺ സെസാമെ ഓയിൽ മേക്കർ">
വുമൺ സെസാമെ ഓയിൽ മേക്കർ

1993 ൽ റിലീസ് ചെയ്ത ചൈനീസ് ചിത്രമാണ് വുമൺ സെസാമെ ഓയിൽ മേക്കർ. ചൗ ദാക്സിന്റെ നോവലിന്റെ സിനിമാവിഷ്കാരമാണിത്. ഷീ ഫെയ് സംവിധാനം ചെയ്ത നിരവധി അന്തർദേശീയ ചലച്ചിത്ര മേളകളിൽ പ്രദർശിപ്പിച്ചിട്ടുണ്ട്.
വ്യത്യസ്തമായ സാഹചര്യങ്ങളിലൂടെ കടന്നുപോകേണ്ടിവരുമ്പോൾ ഒരു സ്ത്രീക്ക് ജീവിതത്തോടുള്ള കാഴ്ചപ്പാടിൽ വരുന്ന മാറ്റങ്ങളാണ് 105 മിനിട്ട് ദൈർഘ്യമുള്ള 'ഓയിൽ മേക്കേഴ്‌സ് ഫാമിലി'യിൽ ഷീഫെയ് പറയുന്നത്. മദ്യപാനത്തിലും അലസതയിലും മുഴുകിക്കഴിയുന്ന ഭർത്താവും മകനുമടങ്ങുന്ന കുടുംബത്തെ നോക്കേണ്ട ഉത്തരവാദിത്തം പൂർണമായും സിയാങ്ങിന്റെ ചുമലിലാണ്. അപ്രതീക്ഷിതമായി കയ്യിലെത്തുന്ന പണത്തിലൂടെ ആരെയും തന്റെ ചൊൽപ്പടിക്ക് നിർത്താൻ സാധിക്കുമെന്ന് അവർ കരുതുന്നു. എന്നാൽ യാഥാർഥ്യങ്ങൾ അങ്ങനെയല്ലെന്ന് ജീവിതം അവരെ പഠിപ്പിക്കുന്നു. 
1993 ൽ റിലീസ് ചെയ്ത ചിത്രം ആ വർഷത്തെ ബെർലിൻ ഇന്റർനാഷണൽ ഫെസ്റ്റിവലിൽ ഗോൾഡൻ ബെർലിൻ ബെയർ പുരസ്‌കാരവും ഷിക്കാഗോ ഇന്റർനാഷണൽ ഫിലിം ഫെസ്റ്റിവലിൽ മികച്ച നടിക്കുള്ള സിൽവർ ഹ്യൂഗോ പുരസ്‌കാരവും നേടി. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറി പാക്കേജിൽ ഉൾപ്പെടുത്തി പ്രദർശിപ്പിക്കാൻ തീരുമാനിച്ചിരുന്നു. 



</doc>
<doc id="298821" url="https://ml.wikipedia.org/wiki?curid=298821" title="ഷീ ഫെയ്">
ഷീ ഫെയ്

പ്രമുഖ ചൈനീസ് ചലച്ചിത്ര സംവിധായകനാണ് ഷീ ഫെയ് (ജനനം : 14 ഓഗസ്റ്റ് 1942). 
ബെയ്ജിംഗ് ഫിലിം അക്കാമിയിൽ പഠിച്ചു. അവിടെ അദ്ധ്യാപകനും പിന്നീട് വൈസ് പ്രസിഡന്റുമായി പ്രവർത്തിച്ചു. നിരവധി അന്തർദേശീയ ചലച്ചിത്ര മേളകളിൽ ചിത്രങ്ങൾ പ്രദർശിപ്പിച്ചു. നിരവധി മേളകളിലെ മത്സര വിഭാഗത്തിന്റെ ജൂറിയായിരുന്നു. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറിയായി തെരഞ്ഞെടുത്തിരുന്നു.




</doc>
<doc id="298823" url="https://ml.wikipedia.org/wiki?curid=298823" title="ബ്ലാക്ക് സ്നോ">
ബ്ലാക്ക് സ്നോ

ഷീ ഫെയ് 1990 ൽ സംവി​ധാനം ചെയ്ത ചൈനീസ് ചിത്ര​മാണ് ബ്ലാക് സ്‌നോ. നോവ​ലിൽ നിന്നും പ്രമേയം ഉൾക്കൊണ്ട് തയാ​റാ​ക്കിയ ചിത്രം 40 ആമത് ബർലിൻ അന്തർദേശീയ ചലച്ചിത്ര മേളയിൽ സിൽവർ ബെയർ പുര​സ്‌കാരം നേടി. 
ല്യൂ ഹെങിന്റെ നോവലിൽ നിന്നും പ്രമേയം ഉൾക്കൊണ്ട് തയ്യാറാക്കിയ ചിത്രം, ചൈനയിൽ അക്കാലത്തു നടന്ന രാഷ്ട്രീയ മാറ്റങ്ങൾ സമൂഹത്തിൽ സൃഷ്ടിച്ച ആഘാതങ്ങളുടെ കഥയാണ് പറയുന്നത്. നന്മയുടെ ലോകത്ത് നടക്കാനാഗ്രഹിക്കുന്ന നായക കഥാപാത്രങ്ങളെ സാഹചര്യങ്ങൾ തിന്മയുടെ ലോകത്തേക്ക് കൂട്ടിക്കൊണ്ടുപോകുന്നു. ഹാൻഡ് ഹെൽഡ് കാമറകൊണ്ട് ചിത്രീകരിച്ചിരിക്കുന്ന ചിത്രത്തിലെ രംഗങ്ങൾ യഥാർഥമായ ദൃശ്യാനുഭവം നൽകുന്നു.

40 ആമത് ബർലിൻ ഇന്റർനാ​ഷ​ണൽ ഫിലിം ഫെസ്റ്റി​വ​ലിൽ സിൽവർ ബെയർ പുര​സ്‌കാരം നേടി. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറി പാക്കേജിൽ ഉൾപ്പെടുത്തി പ്രദർശിപ്പിക്കാൻ തീരുമാനിച്ചിരുന്നു. 



</doc>
<doc id="298826" url="https://ml.wikipedia.org/wiki?curid=298826" title="എ ഗേൾ ഫ്രം ഹുനാൻ">
എ ഗേൾ ഫ്രം ഹുനാൻ

ഷീ ഫെയ് 1986 ൽ സംവി​ധാനം ചെയ്ത ചൈനീസ് ചിത്ര​മാണ് എ ഗേൾ ഫ്രം ഹുനാൻ . നിരവധി അന്തർദേശീയ ചലച്ചിത്ര മേളകളിൽ ഈ ചിത്രം പ്രദർശിപ്പിക്കപ്പെട്ടിട്ടുണ്ട്.

വിചിത്രമെന്നു തോന്നാവുന്ന കഥയാണീ സിനിമയുടേത്. 12 വയസ്സുള്ള നായികയ്ക്ക് രണ്ടു വയസ്സുകാരനെ വിവാഹം കഴിക്കേണ്ടിവരുന്നു. ഭാര്യ എന്നതിലുപരി തന്റെ ഭർത്താവിന്റെ അമ്മയാവുകയാണ് നായിക. സമൂഹം അവർക്ക് കൽപ്പിച്ചു നൽകിയിരിക്കുന്ന ബന്ധമറിയാത്ത രണ്ടു വയസ്സുകാരന് അവൾ അമ്മതന്നെയാണ്. അവിഹിത ബന്ധത്തിലൂടെ കുഞ്ഞിനെ പ്രസവിക്കുന്ന നായികയ്ക്ക് തന്റെ അമ്മായിയമ്മയുടെ നിർബന്ധപ്രകാരം ആ കുഞ്ഞിനെയും മറ്റൊരു കൗമാരക്കാരിക്ക് വിവാഹം കഴിച്ചു നൽകേണ്ടിവരുന്നു. 

1987 ലെ കാൻ ഫിലിം ഫെസ്റ്റിവലിന്റെ അൺ സേർട്ടൺ റിഗാർഡ് സെക്ഷനിൽ ചിത്രം പ്രദർശിപ്പിച്ചിട്ടുണ്ട്. 110 മിനിട്ടാണ് ചിത്രത്തിന്റെ ദൈർഘ്യം. 1987 ലെ ചൈന ഗോൾഡൻ ഫിനിക്‌സ് അവാർഡ് ചിത്രത്തിലെ നായികയ്ക്ക് ലഭിച്ചു. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറി പാക്കേജിൽ ഉൾപ്പെടുത്തി പ്രദർശിപ്പിക്കാൻ തീരുമാനിച്ചിരുന്നു. 



</doc>
<doc id="298832" url="https://ml.wikipedia.org/wiki?curid=298832" title="യൂറോപ്യൻ മിങ്ക്">
യൂറോപ്യൻ മിങ്ക്

നീർനായകളുടെ കുടുംബമായ മസ്റ്റെലൈഡിലെ ഒരു അംഗമാണ് യൂറോപ്യൻ മിങ്ക് . Mustela lutreola (മുസ്ടെല ലൂട്രിയോല)എന്ന ശാസ്ത്രീയ നാമത്തിൽ അറിയപ്പെടുന്ന ഇതിനെ റഷ്യൻ മിങ്ക് എന്നും വിളിക്കാറുണ്ട്. ഇത് നീർനായകളെ പ്പോലെ തന്നെ ജലാശയങ്ങൾക്ക് പരിസരത്തായി കാണപ്പെടുന്നു. എലികൾ,തവളകൾ,മത്സ്യങ്ങൾ,പ്രാണികൾ എന്നിവയാണ് ഇവയുടെ പ്രധാന ആഹാരം.

ആവാസ സ്ഥാനങ്ങളുടെ നാശം കാരണം ഇവ ഇന്ന് ഗുരുതരമായ വംശനാശ ഭീഷണി നേരിടുന്നു.


</doc>
<doc id="298842" url="https://ml.wikipedia.org/wiki?curid=298842" title="ജസ്റ്റ് എ സൈ">
ജസ്റ്റ് എ സൈ

ഫ്രാൻസ്, ബെൽജിയം, ഐർലന്റ് സംയുക്ത ചലച്ചിത്ര സംരംഭമാണ് ജസ്റ്റ് എ സൈ .
പ്രണയം എന്നത് തുറന്നിട്ട വാതിൽവഴി അനുസ്യൂതം പ്രവഹിക്കുന്ന ഒന്നാണെന്ന് ഊട്ടിയുറപ്പിക്കുയാണ് ഈ ചിത്രം. പാരീസിലേക്കുള്ള യാത്രവേളയിൽ യാദൃച്ഛികമായി പ്രണയബദ്ധരാകുന്ന അപരിചിതരുടെ കഥയാണിത്. പ്രണയം ,ജീവിതത്തോടുള്ള കാഴ്ചപ്പാട് , പരസ്പരവിശ്വാസം തുടങ്ങിയവയെല്ലാം വിഷയമാകുന്നു.
ഇമ്മാനുവൽ ദേവോസ്, ഗബ്രിയേൽ ബൈർനെ, ഗിൽസ് പ്രിവാറ്റ് 
ചിക്കാഗോ അന്തർദേശീയ ചലച്ചിത്ര മേളയിൽ മികച്ച സംവിധായകനുള്ള പുരസ്കാം നേടി. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറി പാക്കേജിൽ ഉൾപ്പെടുത്തി പ്രദർശിപ്പിക്കാൻ തീരുമാനിച്ചിരുന്നു. 


</doc>
<doc id="298845" url="https://ml.wikipedia.org/wiki?curid=298845" title="ദ നൺ">
ദ നൺ

ഗുല്യാമെ നക്ലൊസ് 2013-ൽ സംവിധാനം ചെയ്ത ഫ്രഞ്ച് ചലച്ചിത്രമാണ് ദ നൺ.
1760 കളിലെ ഫ്രാൻസിലെ കന്യാസ്ത്രീ മഠങ്ങളിലെ ജീവിതത്തിന്റെ കാണാപ്പുറങ്ങൾ തുറന്നുകാട്ടുകയാണ് ഈ സിനിമ. ഡിഡെറോട്ടിന്റെ നോവലിനെ അവലംബിച്ച് ചിത്രീകരിച്ച സിനിമ അടിച്ചേൽപ്പിക്കപ്പെടുന്ന മതമൂല്യങ്ങളെ പ്രതിരോധിക്കുന്ന ഒരു സ്ത്രീയുടെ കഥപറയുന്നു. ബർലിൻ, ചിക്കാഗോ, സ്റ്റോക്‌ഹോം, ഫൈഫ തുടങ്ങിയ ചലച്ചിത്രമേളകളിൽ പ്രദർശിപ്പിച്ചിട്ടുണ്ട്.

ബർലിൻ, ചിക്കാഗോ, സ്റ്റോക്‌ഹോം, ഫൈഫ തുടങ്ങിയ ചലച്ചിത്രമേളകളിൽ പ്രദർശിപ്പിച്ചിട്ടുണ്ട്. 2014 ൽ തിരുവനന്തപുരം അന്തർദേശീയ ചലച്ചിത്ര മേളയിൽ ജൂറി പാക്കേജിൽ ഉൾപ്പെടുത്തി പ്രദർശിപ്പിക്കാൻ തീരുമാനിച്ചിരുന്നു. 



</doc>
<doc id="298856" url="https://ml.wikipedia.org/wiki?curid=298856" title="മില്ലറ്റ്">
മില്ലറ്റ്

ഭക്ഷ്യാവശ്യങ്ങൾക്കായി കൃഷിചെയ്യുന്ന ധാന്യവിളകളിൽ ഉൾപ്പെടുന്നവയാണ് മില്ലെറ്റുകളും (ചെറുധാന്യങ്ങൾ) സിറിയലുകളും (cereals).

മില്ലറ്റുകൾ ഏഷ്യയിലേയും ആഫ്രിക്കയിലേയും (പ്രത്യേകിച്ചും ഇന്ത്യ, മാലി, നൈജീരിയ, നൈജർ എന്നീ രാജ്യങ്ങളിലെ) പാടങ്ങളിൽ വളരെ പ്രധാനപ്പെട്ട വിളകളാണ്. വികസ്വര രാജ്യങ്ങളിൽ ആണ് മില്ലറ്റ് ഉല്പാദനത്തിന്റെ 97%നടക്കുന്നത് . വരണ്ടതും ഉയർന്ന താപനിലയെയും അതിജീവിച്ച മികച്ച വിളവ് നൽകാൻ മിലൈറ്റുകൾക് ആകും .




</doc>
<doc id="298874" url="https://ml.wikipedia.org/wiki?curid=298874" title="മാർക്കോ ബല്ലോക്കിയോ">
മാർക്കോ ബല്ലോക്കിയോ

ഇറ്റാലിയൻ ചലച്ചിത്ര സംവിധായകനും തിരക്കഥാകൃത്തും നടനുമാണ് മാർക്കോ ബല്ലോക്കിയോ(ജനനം : 9 നവംബർ 1939). ഇറ്റലിയുടെ സാമൂഹിക സാംസ്‌കാരിക അന്തരീക്ഷം പ്രതിഫലിപ്പിക്കുന്നവയാണ് ബലോക്കിയോയുടെ ചിത്രങ്ങളെല്ലാം . 42ചിത്രങ്ങൾ സംവിധാനം ചെയ്ത അദ്ദേഹത്തിന് നിരവധി പുരസ്‌കാരങ്ങളും ലഭിച്ചിട്ടുണ്ട്.

ഇറ്റലിയിലെ ബോബിയോസിൽ 1939 ൽ ജനിച്ച മാർക്കോ ബല്ലോക്കിയോ പ്രാഥമിക വിദ്യാഭ്യാസത്തിനു ശേഷം ചലച്ചിത്ര പഠനം തുടങ്ങി. 'അബ്ബാസോ ലോസിയോ' (1961) എന്ന ചിത്രം സംവിധാനം ചെയ്തുകൊണ്ടാണ് സിനിമാലോകത്ത് എത്തിയത്. 1965 ൽ പുറത്തിറങ്ങിയ 'ഫിസ്റ്റ്സ് ഇൻ ദി പോക്കറ്റ്" എന്ന വിഖ്യാത ചിത്രം അദ്ദേഹത്തിന് ലോകശ്രദ്ധ നേടിക്കൊടുത്തു. ലൊക്കാർനോ ഇന്റർനാഷണൽ ഫിലിം ഫെസ്റ്റിവലിൽ സിൽവർ സെയിൽ അവാർഡ് ലഭിച്ചു. കുടുംബത്തിൽ നിന്നുള്ള സാമ്പത്തിക സഹായത്തോടെയാണ് ഈ സിനിമ നിർമ്മിച്ചത്.
കമ്മ്യൂണിസ്റ്റ് തത്ത്വങ്ങളിൽ ആകൃഷ്ടനായി ഇറ്റലിയിലെ കമ്മ്യൂണിസ്റ്റ് പ്രസ്ഥാനത്തിലേക്ക് വന്നശേഷമുള്ള ചിത്രങ്ങളിലെല്ലാം രാഷ്ട്രീയം പ്രധാന ഘടകമായിരുന്നു. പസോലിനിയുടെ അടുത്ത സുഹൃത്തായിരുന്ന അദ്ദേഹം ഇറ്റാലിയൻ കമ്മ്യൂണിസ്‌റ്റ് യൂണിയനിൽ അംഗമായിരുന്നു. നിരീശ്വര വാദിയാണ്. 2006 ൽ പാർലമെന്റ് തെരഞ്ഞെടുപ്പിൽ മത്സരിച്ചു.


</doc>
<doc id="298885" url="https://ml.wikipedia.org/wiki?curid=298885" title="അന്തോണിയോ പിഗാഫേറ്റാ">
അന്തോണിയോ പിഗാഫേറ്റാ

പതിനാറാം നൂറ്റാണ്ടിലെ ഒരു വെനീസുകാരൻ പണ്ഡിതനും ലോകസഞ്ചാരിയുമായിരുന്നു അന്തോണിയോ പിഗാഫേറ്റാ (ജനനമരണവർഷങ്ങൾ ഏകദേശം: 1491/1531). പൗരസ്ത്യദേശത്തേയ്ക്ക് സ്പെയിനിന്റെ പര്യവേഷകസംഘത്തെ നയിച്ച പോർച്ചുഗീസ് നാവികൻ ഫെർഡിനാന്റ് മഗല്ലന്റെ സംഘത്തിലെ അംഗമായിരുന്നു പിഗാഫേറ്റാ. മഗല്ലന്റെ സഹായിയായി പ്രവർത്തിച്ച പിഗാഫേറ്റാ പര്യവേഷണത്തിന്റെ വിവരങ്ങൾ വിശദമായി രേഖപ്പെടുത്തിയ ഒരു പത്രിക സൂക്ഷിച്ചു. മഗല്ലന്റെ അഞ്ചു കപ്പലുകളിലൊന്ന്, ഭൂമിചുറ്റിയുള്ള ആദ്യയാത്ര പൂർത്തിയാക്കി യൂറോപ്പിൽ മടങ്ങിയെത്തിയെങ്കിലും മദ്ധ്യഫിലിപ്പീൻസിലെ സെബൂ ദ്വീപിൽ വച്ച് മഗല്ലൻ കൊല്ലപ്പെട്ടിരുന്നു. യാത്രതിരിച്ച 270-ഓളം സഞ്ചാരികളിൽ 18 പേർ മാത്രമാണ് 1081 ദിവസത്തിനു ശേഷം മടങ്ങിയെത്തിയത്. അവരിൽ ഒരാളായിരുന്നു പിഗാഫേറ്റാ. മഗല്ലന്റെ സഞ്ചാരത്തിന്റെ പ്രാധാന്യവും വിശദാംശങ്ങളും ലോകം ഗ്രഹിച്ചത് 1523-ൽ ഫ്രഞ്ച് ഭാഷയിൽ ആദ്യമായി പ്രസിദ്ധീകരിച്ച പിഗാഫേറ്റായുടെ കുറിപ്പുകളിൽ നിന്നാണ്.

താൻ കണ്ട നാടുകളിലെ ജനതകളുടെ ഭാഷകളും ജീവിതരീതികളും പിഗാഫേറ്റാ ശ്രദ്ധിച്ചിരുന്നു. സെബൂ ദ്വീപിലെ ഭാഷയായ സെബൂവാനോയെപ്പറ്റി രേഖപ്പെടുത്തപ്പെട്ടിട്ടുള്ള ആദ്യത്തെ പരാമർശം പിഗാഫേറ്റായുടേതാണ്. ആ ഭാഷയിലെ ഒട്ടേറെ വാക്കുകൾ അർത്ഥസഹിതം അദ്ദേഹം രേഖപ്പെടുത്തിയിരുന്നു. ഇത് യൂറോപ്യന്മാർക്ക് ആ ഭാഷയിലേക്ക് വഴിതുറന്നു.

On Open Library.org അന്തോണിയോ പിഗാഫേറ്റായുടെ യാത്രാവിവരണം ഇംഗ്ലീഷ് പരിഭാഷസഹിതം


</doc>
<doc id="298891" url="https://ml.wikipedia.org/wiki?curid=298891" title="നല്ലേപ്പിള്ളി ബ്രദേഴ്സ്">
നല്ലേപ്പിള്ളി ബ്രദേഴ്സ്

നാഗസ്വര വിദ്വാന്മാരായിരുന്ന നാരായണസ്വാമിയും വൈദ്യനാഥനുമാണ് നല്ലേപ്പിള്ളി ബ്രദേഴ്സ് എന്നറിയപ്പെടുന്നത്. സ്വർണ നാഗസ്വരം വായിച്ചിരുന്ന വിദ്വാനായിരുന്നു നല്ലേപ്പിള്ളി പെരുമാളിന്റെ മൂത്ത മകനാണ് നാരായണസ്വാമി. മൂന്നാത്തെ മകൻ വൈദ്യനാഥനും. കൊടുവായൂർ ബാലസുന്ദരത്തിന്റെ ശിഷ്യരായാണ് ചെറുപ്പത്തിലേ നാഗസ്വരം അഭ്യസിച്ചത്. ഇവരിൽ വൈദ്യനാഥൻ 2010-ൽ അന്തരിച്ചു; നാരായണസ്വാമി 2015-ലും. രാഷ്ട്രപതി വി.വി. ഗിരിക്കുമുന്നിൽ ഇവർ കലാപ്രകടനം നടത്തിയിട്ടുണ്ട്. റേഡിയോയിലെ നിത്യ കലാകാരൻമാരായിരുന്നു ഇവർ.

തമിഴ്‌നാട്ടിൽ കച്ചേരികൾക്കിയിൽ നാലുതവണ നാരായണസ്വാമിയെ ആദര സൂചകമായി കനകാഭിഷേകം നടത്തിയിരുന്നു. കേന്ദ്ര സർക്കാരും കേരള സർക്കാരും നാരായണസ്വാമിയുടെ കഴിവുകളെ ആദരിച്ച് പെൻഷൻ അനുവദിച്ചിരുന്നു. കേരള സംഗീതനാടക അക്കാദമി 2002-ൽ ഗുരുപൂജാ പുരസ്കാരം നൽകി ആദരിച്ചു.


</doc>
<doc id="298892" url="https://ml.wikipedia.org/wiki?curid=298892" title="പാനി പൂരി">
പാനി പൂരി

പൊതുവേ ഉത്തരേന്ത്യയിൽ സുലഭവും സ്വീകാര്യവുമായ ആയ ഭക്ഷണവിഭവം ആണ് പാനി പൂരി. ഒരു ചെറിയ പൂരിയ്ക്ക് ഉള്ളിൽ പുളി ഉള്ള വെള്ളത്തോടെ കഴിക്കുന്ന ഒന്നാണ് ഇത് .


</doc>
<doc id="298895" url="https://ml.wikipedia.org/wiki?curid=298895" title="കെ.പി.എ.സി. ജോൺസൻ">
കെ.പി.എ.സി. ജോൺസൻ

മലയാള നാടക, ചലച്ചിത്രനടനും ഹാർമോണിസ്റ്റുമാണ് കെ.പി.എ.സി. ജോൺസൻ (മരണം ː 25 ഫെബ്രുവരി 2017). അര നൂറ്റാണ്ടിലേറെ ഹാർമോണിസ്‌റ്റായി പ്രവർത്തിച്ചു. പിന്നീട് നാടക നടനായും ചലച്ചിത്രനടനായും വളർന്നു. സമിതിയിൽ തുടർച്ചയായി 58 വർഷം പ്രവർത്തിച്ചു.

1923 ഡിസംബർ 14 ന് കോട്ടയം ,കീഴുക്കുന്നിൽ, വടശ്ശേരിൽ ഡാനിയലിന്റെയും മോനിക്കയുടെയും അഞ്ചു മക്കളിൽ ഇളയവനായി ജനിച്ചു . കുഞ്ഞച്ചൻ എന്നായിരുന്നു വിളിപ്പേര് . കോട്ടയം ഗുഡ് ഷെപ്പേർഡ് സ്‌കൂളിൽ പ്രൈമറി വിദ്യാഭ്യാസത്തിനു ശേഷം മാർ തോമ സെമിനാരി സ്‌കൂളിൽ (MT School) നിന്ന് ഹൈസ്‌കൂൾ വിദ്യാഭ്യാസം പൂർത്തിയാക്കി. ജ്യേഷ്ഠൻ അക്കാലത്തു മലയാള മനോരമയിൽ പ്രിന്റിംഗ് വിഭാഗത്തിൽ ജോലി നോക്കിയിരുന്നു. ജ്യേഷ്ഠനോടൊപ്പം പ്രസ്സിൽ ചെല്ലാൻ ആവശ്യപ്പെട്ടപ്പോൾ കോളേജ് പഠന മോഹം ഉപേക്ഷിച്ചു പിന്നീട് പ്രസ്സിൽ ജോലി ചെയ്തു തുടങ്ങി. ഇതിനിടയിൽ ഒരു സഹോദരൻ മരണപ്പെട്ടു.

കോട്ടയം തിരുനക്കരയിൽ വച്ച് നാണുക്കുട്ടൻ ഭാഗവതരുടെ ഒരു കച്ചേരി നേരിട്ട് കണ്ടതിനെത്തുടർന്ന് തനിക്കും ഹാർമോണിയം പഠിക്കണമെന്നുള്ള ആഗ്രഹം അറിയിച്ചപ്പോൾ പണമൊന്നും വാങ്ങാതെ ഭാഗവതർ ജോൺസണെ ശിക്ഷ്യനായി സ്വീകരിച്ചു. ഇതിനിടയിൽ വിജയപുരം രൂപതയിലെ ഗുഡ് ഷെപ്പേർഡ് ദേവാലയത്തിലെത്തിയ സ്പെയിൻകാരൻവൈദികൻ റവ .കാർമൽ OCD യിൽ നിന്നുംപാശ്ചാത്യ ചിട്ടകളോടെ തന്നെ പിയാനോ വാദനവും ജോൺസൺ അഭ്യസിച്ചു. ഇതോടൊപ്പം മുണ്ടക്കയം ജവഹർ പ്രസ്സ് ,കോട്ടയം സി.എം.എസ്. പ്രസ് എന്നിവിടങ്ങളിൽ ജോൺസൺ ഫോർമാനായും പ്രവർത്തിച്ചു പോരുകയും ഒപ്പം കോട്ടയത്തു രൂപം കൊണ്ട കേരളം മുഴുവൻ ശ്രദ്ധ നേടിയ കോട്ടയം ആർട്സ് ക്ളബ്ബിലും എൻ.എൻ. പിള്ളയുടെ വിശ്വകേരളകലാസമിതിയിലും പിയാനിസ്റ്റായി . ശ്രീലങ്കയിലും മലബാറിലുമായി ജോലി നോക്കിയിരുന്ന അച്ഛനും മരണപ്പെട്ടു.
1960-ൽ എൽസമ്മയെ വിവാഹം ചെയ്തു. ബീന, നീന, ബെന്നി ജോൺസൺ.

"നിങ്ങളെന്നെ കമ്മ്യൂണിസ്റ്റാക്കി" എന്ന നാടകത്തിലെ പപ്പു എന്ന പ്രധാന കഥാപാത്രത്തെ അവതരിപ്പിരുന്ന നടൻ എത്താതിരുന്നതിനാൽ നാടക സമയത്ത് അദ്ദേഹത്തിനു പകരക്കാരനായി അഭിനയിക്കേണ്ടി വന്നു. "കൂട്ടുകുടുംബം" എന്ന നാടകത്തിലാണ് ആദ്യമായി പകരക്കാരനല്ലാതെ അഭിനയിച്ചത്. ഹൈസ്‌കൂളിൽ കാലത്ത് ജോൺസൺ കോട്ടയം നാണുക്കുട്ടൻ ഭാഗവതരിൽ നിന്നും കർണാട്ടിക്ക് മ്യൂസിക്കും ജിം മാസ്‌റ്ററിൽനിന്നു വെസ്‌റ്റേൺ മ്യൂസിക്കും പള്ളിയിലെ സ്പെയിൻകാരായ വികാരിയച്ചൻമാരിൽനിന്നും ലാറ്റിൻ മ്യൂസിക്കും പഠിച്ചു. 1952 ഓഗസ്‌റ്റ് 14 മുതൽ കെ.പി.എ.സിയുടെ ഭാഗമായി. ഹാർമോണിസ്റ്റായാണ് ഇവിടെ പ്രവേശിച്ചത്. ഫ്രാൻസിസ്‌ ടി. മാവേലിക്കരയുടെ "പുതിയ ആകാശം പുതിയഭൂമി" എന്ന നാടകത്തിലാണ്‌ ഏറ്റവും ഒടുവിൽ അഭിനയിച്ചത്‌.

1987 ൽ കെ.പി.എ.സി. യുടെ നാടകം ഗൾഫ് നാടുകളിലും ,1989-ൽ അമേരിക്ക, ഇംഗ്ലണ്ട്, അയർലന്റ് തുടങ്ങിയ വിദേശ രാജ്യങ്ങളിലും അവതരിപ്പിച്ചപ്പോൾ അതിലും ജോൺസണ് ഭാഗമായിരുന്നു. കെ.പി.എ.സിയുടെ മിക്ക നാടകങ്ങളിലും 14 മലയാള സിനിമകളിലും അഭിനയിച്ചു . കേരളത്തിലെ ആദ്യകാല ഹാർമോണിയം /പിയാനോ വാദകരിൽ പ്രമുഖനായിരുന്നു ഇദ്ദേഹം. ക്രിസ്തീയ ഭക്തിഗാനങ്ങളും നാടക ഗാനങ്ങളും ഉൾപ്പെടെ 700 ഗാനങ്ങൾക്ക് അദ്ദേഹം ഈണം നൽകി. അദ്ദേഹത്തിന്റെ ഭക്തി ഗാനങ്ങൾ 1976-ൽ എച്ച്.എം.വി. പുറത്തിറക്കിയിരുന്നു.

ധാരാളം ക്രിസ്തീയ ഭക്തി ഗാനങ്ങൾക്ക് ജോൺസൺ സംഗീത സംവിധാനം നിർവഹിച്ചു . "ബേത് ലഹേമിലെ രാവിൽ മോഹനവെള്ളിതാരകം”(വാണിജയറാം),"അറിവിന്നറവേ കനിവിൻ നിറവേ " (ജോളി എബ്രഹാം ),"ജീവന്റെ നാഥനെ കാൽവരിക്കുന്നിൽകുരിശിൽ തറച്ചതാരോ "(യേശുദാസ് ), "വരിക വരിക പാവനാത്മൻ","സ്നേഹമുള്ള നിങ്ങളോടു ചൊല്ലിടുന്നു യാത്ര ഞാൻ"(മരണാനന്തര ചടങ്ങിന് പാടുന്നത് ) "പാതിരനക്ഷത്രമേ","സ്വർഗ്ഗത്തിൽ വാഴും വിശുദ്ധാത്മാവേ"(വി .സെബസ്ത്യാനോസിന്റെ ),"അമ്മെ നിർമ്മല കന്യകയെ","കാറ്റേ കടലേ വാ ", "ജയ ജയ ജയ ദിവ്യരാത്രി " ,"പാരിജാതമലരെ പാപത്തിൻ പാഴ്മണ്ണിൽ "",ദുഃഖ വെള്ളിപ്പൂവ് " ,"പ്രാണന്റെ തോണി തുഴയുമീ ","ബാവയ്‌ക്കും പുത്രനും ","അനുപമ സ്നേഹമേ ...അഗാധ സ്നേഹമേ ""സുവിശേഷ ഗീതങ്ങൾ പാടുകാനാം ...സുരലോക നാഥന് ","സ്വീകരിക്കേണേ പിതാവേ അധ്വാനത്തിൻ ഫലങ്ങൾ ","ചിന്മയാന്ദ നന്ദിനി തായേ ","കുരിശിൻ തണൽ വീശും അൾത്താരയിൽ ","കർത്താവേ ആഴ്ത്തിൽ നിന്ന് ","നാഥാ ശിക്ഷ്യ ഗാനത്തിന്മേൽ "തുടങ്ങി 700ൽ പരം ക്രിസ്തീയ ഭക്തി ഗാനങ്ങളാണ് ജോൺസന്റെ സംഗീതത്തിൽ ജനിച്ചത്. അന്ന് വിജയപുരം മെത്രാനായിരുന്ന കൊർണേലിയൂസ് ഇലഞ്ഞിക്കലിന്റെ വരികൾക്ക് ജോൺസൺ ഈണം നൽകുകയും അവയൊക്കെ ദേവാലയങ്ങളിലെ ഗാനങ്ങളായി മാറുകയും ചെയ്തിരുന്നു. ഈ ഗാനങ്ങൾക്കൊക്കെ കൃത്യമായി നൊട്ടേഷൻ എഴുതി സൂക്ഷിച്ചിരുന്നു.

മനുഷ്യന്റെ മാനിഫെസ്റ്റോ, അശ്വമേധം, മുടിയനായ പുത്രൻ, മന്വന്തരങ്ങൾ, എന്റെ മകനാണ് ശരി, സർവ്വേക്കല്ല്, പുതിയ ആകാശം പുതിയ ഭൂമി, ശരശയ്യ, മൂലധനം, യുദ്ധകാണ്ഡം, ഇരുമ്പു മറ, കൂട്ടുകുടുംബം, തുലാഭാരം, ജീവിതം അവസാനിക്കുന്നില്ല, ഇന്നലെ ഇന്ന് നാളെ, മാനസപുത്രി, ഉദ്യോഗപർവം, യന്ത്രം സുദർശനം, ഭാരത ക്ഷേത്രം, എനിക്ക് മരണമില്ല, സഹസ്രയോഗം, ലയനം, കയ്യും തലയും പുറത്തിടരുത്, ഭഗവാൻ കാലു മാറുന്നു, സിംഹം ഉറങ്ങുന്ന കാട്, സൂക്ഷിക്കുക ഇടതുവശം ചേർന്ന് പോവുക, വിഷസർപ്പത്തിന് വിളക്ക് വയ്ക്കരുത്, മൃച്ഛകടികം, പാഞ്ചാലി, ഭഗ്നഭവനം, മുക്കുവനും ഭൂതവും, ശാകുന്തളം, രജനി, സൂത്രധാരൻ, താപനിലയം, കന്യക, ജീവപര്യന്തം, ഒളിവിലെ ഓർമ്മകൾ, പെന്റുലം, നാൽക്കവല, താള തരംഗം, രാജയോഗം, സബ് കോ സന്മതി ദേ ഭഗവാൻ, മാനവീയം, രാജാരവിവർമ്മ, അധിനിവേശം, പ്രളയം, ഇന്നലെകളിലെ ആകാശം, ദ്രാവിഡവൃത്തം




</doc>
<doc id="298923" url="https://ml.wikipedia.org/wiki?curid=298923" title="ചെറുന്നിയൂർ ജയപ്രസാദ്">
ചെറുന്നിയൂർ ജയപ്രസാദ്

മലയാള നാടകകൃത്തും നാടക സംവിധായകനുമാണ് ചെറുന്നിയൂർ ജയപ്രസാദ്(ജനനം : 1951). കേരള സംഗീത നാടക അക്കാദമിയുടെ സമഗ്രസംഭാവനക്കുള്ള പുരസ്‌കാരം ലഭിച്ചിട്ടുണ്ട്.
തിരുവനന്തപുരം ജില്ലയിലെ വർക്കലയ്ക്കടുത്തുള്ള ചെറുന്നിയൂരിൽ വാമദേവന്റെയും സുമതിയുടെയും മകനായി ജനിച്ചു. വർക്കല ഹൈസ്ക്കൂളിൽ പഠിച്ചു. മെക്കാനിക്കൽ എഞ്ചിനീയറിംഗിൽ ഡിപ്ലോമ നേടി. കൊച്ചിൻ ഷിപ്പ്‌യാർഡിൽ എഞ്ചിനീയറാണ്. എൺപതിലധികം നാടകങ്ങൾ രചിച്ചു. കൊല്ലം ജില്ലയിലെ ഓച്ചിറ കേന്ദ്രീകരിച്ച് 'നിള' എന്ന പേരിൽ നാടക സമിതി രൂപീകരിച്ചു പ്രവർത്തിക്കുന്നു. ഇരുപത്തിമൂന്നു സാമൂഹ്യ നാടകങ്ങൾ നിള അവതരിപ്പിച്ചു. ഏഷ്യനെറ്റ് ചാനലിൽ അവതരിപ്പിച്ച 'ചന്ദനമഴ' എന്ന ജനപ്രിയ സീരിയലിന്റെ തിരക്കഥ രചിച്ചു.



</doc>
<doc id="298925" url="https://ml.wikipedia.org/wiki?curid=298925" title="ജിതീഷ് കല്ലാട്ട്">
ജിതീഷ് കല്ലാട്ട്

ചിത്രകാരനും ശിൽപം, സ്ഥലകേന്ദ്രീകൃത വിന്യാസം, ആനിമേഷൻ വീഡിയോ, ഫോട്ടോഗ്രാഫി എന്നിങ്ങനെ നിരവധി മാധ്യമങ്ങളിലായി സർഗാവിഷ്കാരം നടത്തുന്ന കലാകാരനാണ് ജിതീഷ് കല്ലാട്ട് (ജനനം : 1974).കൊച്ചി മുസിരിസ് ബിനാലെയുടെ രണ്ടാംപതിപ്പിന്റെ ക്യൂറേറ്ററാണ്. 
മലയാളിയായ ജിതീഷ് മുംബൈയിലാണ് ജനിച്ചുവളർന്നത്. ജെ.ജെ.സ്കൂൾ ഓഫ് ആർട്സിൽ നിന്ന് ബിരുദം നേടി. 
സാൻജോസ് മ്യൂസിയം ഓഫ് ആർട്ടിൽ 'എപ്പിലോഗ്' എന്നപേരിൽ ഒരു സോളോ എക്‌സിബിഷൻ നടത്തി. ലണ്ടനിലെ ടെയ്റ്റ് മോഡേണും ബെർലിനിലെ മാർട്ടിൻ ഗോർപ്പിയസ് ബാവുവും ഉൾപ്പെടെ ലോകപ്രശസ്തങ്ങളായ ഒട്ടേറെ മ്യൂസിയങ്ങളിലും ആർട്ട് ഗ്യാലറികളിലും ജിതീഷിന്റെ സൃഷ്ടികൾ പ്രദർശിപ്പിക്കുന്നുണ്ട്. കൂടാതെ ഹവാന ബിനാലെ, ഗ്വാംജു ബിനാലെ, ഏഷ്യ പസഫിക് ട്രിനാലെ, ഫുക്കുവോക്ക ഏഷ്യൻ ആർട്ട് ട്രിനാലെ, ഏഷ്യൻ ആർട്ട് ബിനാലെ, ക്യുരിറ്റിബാ ബിനാലെ, ഗ്വാംഷ്വ ട്രിനാലെ, കീവ് ബിനാലെ തുടങ്ങിയവയിലും പങ്കാളിയായിരുന്നു. 



</doc>
<doc id="298940" url="https://ml.wikipedia.org/wiki?curid=298940" title="ഹാഫീസ് മുഹമ്മദ് സയീദ്">
ഹാഫീസ് മുഹമ്മദ് സയീദ്

പാകിസ്താൻ ഭീകരനും ലഷ്കർ-ഇ-ത്വയ്യിബ നേതാവുമാണ് ഹാഫീസ് മുഹമ്മദ് സയീദ്.


</doc>
<doc id="298943" url="https://ml.wikipedia.org/wiki?curid=298943" title="മാവോറി ജനത">
മാവോറി ജനത

ന്യൂസിലാന്റിലെ തദ്ദേശീയരായ പോളിനേഷ്യൻ ജനവിഭാഗമാണ് മാവോറി (, ; ; , , , ).


</doc>
<doc id="298945" url="https://ml.wikipedia.org/wiki?curid=298945" title="മാവോറി ഭാഷ">
മാവോറി ഭാഷ

ന്യൂസിലാന്റിലെ തദ്ദേശീയ ജനവിഭാഗമായ മാവോറികൾ സംസാരിക്കുന്ന ഒരു കിഴക്കൻ പോളിനേഷ്യൻ ഭാഷയാണ് മാവോറി (; ). 1987 മുതൽ, ഇത് ന്യൂസിലാന്റിന്റെ ഔദ്യോഗിക ഭാഷകളിലൊന്നാണ്. കുക്ക് ദ്വീപുകളിലെ മവോറി ഭാഷ, Tuamotuan, Tahitian എന്നിവയുമായി ഇതിനു സാമ്യമുണ്ട്.


</doc>
<doc id="298980" url="https://ml.wikipedia.org/wiki?curid=298980" title="തിയോഡോർ മോംസെൻ">
തിയോഡോർ മോംസെൻ

ക്രിസ്റ്റ്യൻ മാത്തിയാസ് തിയോഡോർ മോംസെൻ (30 നവംബർ 1817 – 1 നവംബർ 1903 ) ചരിത്രകാരൻ,നിയമ വിദഗ്ദ്ധൻ,പത്രപ്രവർത്തകൻ,പുരാവസ്തു ഗവേഷകൻ എന്നീനിലകളിൽ പ്രസിദ്ധനായ ജർമ്മൻകാരൻ ആയിരുന്നു. പത്തൊൻപതാം നൂറ്റാണ്ടിലെ പ്രമുഖനായ ഇതിഹാസകാരൻ ആയി ഇദ്ദേഹത്തെ കണക്കാക്കുന്നു. റോമൻ സംസ്കാരചരിത്രത്തെ കുറിച്ച് ഇദ്ദേഹം നടത്തിയ പഠനങ്ങൾ പ്രസിദ്ധമാണ്. 

മോംസെൻ രചിച്ച എ ഹിസ്റ്ററി ഓഫ് റോം എന്ന ചരിത്ര പുസ്തകത്തിനു 1902 ൽ സാഹിത്യത്തിനുള്ള നോബൽ സമ്മാനം ലഭിച്ചു. 



</doc>
<doc id="298985" url="https://ml.wikipedia.org/wiki?curid=298985" title="ബ്യോൺസ്റ്റീൻ ബ്യോൺസൺ">
ബ്യോൺസ്റ്റീൻ ബ്യോൺസൺ

1903-ൽ സാഹിത്യത്തിനുള്ള നോബൽ സമ്മാനം ലഭിച്ച വ്യക്തിയാണ് ബ്യോൺസ്റ്റീൻ മാർട്ടീനിയസ് ബ്യോൺസൺ (; 8 ഡിസംബർ 1832 – 26 ഏപ്രിൽ 1910)

നോർവെയിലെ ഏറ്റവും മികച്ച നാല് സാഹിത്യ കാരന്മാരിൽ ഒരാൾ ആയി ഇദ്ദേഹത്തെ കണക്കാക്കുന്നു. Ja, vi elsker dette landet എന്ന് തുടങ്ങുന്ന നോർവീജിയൻ ദേശീയ ഗാനവും ഇദ്ദേഹത്തിന്റെ രചനയാണ്. 


</doc>
<doc id="299007" url="https://ml.wikipedia.org/wiki?curid=299007" title="കൊച്ചി-മുസിരിസ് ബിനാലെ 2014">
കൊച്ചി-മുസിരിസ് ബിനാലെ 2014

ഇന്ത്യയിൽ നടന്ന ആദ്യ ബിനാലെയുടെ രണ്ടാം പതിപ്പാണ് കൊച്ചി-മുസിരിസ് ബിനാലെ 2014. 2014 ഡിസംബറിൽ ആരംഭിക്കുന്ന രണ്ടാം ബിനലെ 108 ദിവസം നീണ്ടു നിൽക്കും. പി ടി ഉഷയാണ് രണ്ടാമത് കൊച്ചി-മുസിരിസ് ബിനാലെയുടെ ഗുഡ്‌വിൽ അംബാസഡർ. 'ലോകാന്തരങ്ങൾ' (Whorled exploration) എന്ന പേരിൽ ഈ രണ്ടാം പതിപ്പ് ക്യൂറേറ്റ് ചെയ്യുന്നത് ജിതീഷ് കല്ലാട്ടാണ്.


തുടങ്ങി എട്ട് വേദികളാണ് ഉള്ളത്. എട്ടു വേദികളിൽ ഏഴും ഫോർട്ട് കൊച്ചിയിലാണ്. ഇതിനു സമാന്തരമായി ഇരുപത്തഞ്ചോളം പ്രദർശനങ്ങൾ നടക്കുന്നുണ്ട്.

ഫോർട്ട് കൊച്ചി ബീച്ചിൽ രതിൻ ബർമൻ, മൻസൂർ അലി, പല്ലവി പോൾ എന്നിവർ ചേർന്നൊരുക്കിയ കൊളാറ്ററൽ പ്രൊജക്ട്. ഫോർട്മാനർ ഹോട്ടലിലെ ആർട്ടറി ഗ്യാലറിയിൽ സി.എൻ. കരുണാകരന്റെ സൃഷ്ടികൾ പ്രദർശിപ്പിച്ചിരിക്കുന്നു. ആർഡിഒ ഓഫീസിനോടനുബന്ധിച്ച് റോബർട്ട് ഡിസൂസയുടെ കൊളാറ്ററൽ. ഇവയുൾപ്പെടെ 16 കൊളാറ്ററൽ പ്രൊജക്ടുകളാണ് ബിനാലെയോടനുബന്ധിച്ചുള്ളത്. പ്രിൻസസ് സ്ട്രീറ്റിലെ റോസ് ബംഗ്ലാവ്, പെപ്പർ ഹൗസിനെതിർവശത്തെ ഗ്രീനിക്‌സ് വില്ലേജ്, മട്ടാഞ്ചേരി കോമ്പാറമുക്കിലെ മിൽഹാൾ കോമ്പൗണ്ട്, ബസാർ റോഡിൽ ബാക്‌യാർഡ് സിവിലൈസേഷൻ ഗ്യാലറി 951, ആർട് വില്ല, ഗ്യാലറി ഒഇഡി, ഡച്ച് പാലസ് എന്നിവടങ്ങളിലും ജ്യൂ ടൗണിലെ യൂസുഫ് ആർട് ഗ്യാലറി, യൂസുഫ് ബിൽഡിംഗ് എന്നിവിടങ്ങളിലെല്ലാം കൊളാറ്ററൽ പ്രോജക്ടുകളുണ്ട്.

30 രാജ്യങ്ങളിൽനിന്നായി 93 കലാകാരന്മാർ ഇത്തവണ പങ്കെടുക്കുന്നുണ്ട്. ഇതിൽ 14 പേർ മലയാളികളാണ്. ഒന്നാം ബിനാലെയിൽ പങ്കെടുത്ത വത്സൻ കൂർമ കൊല്ലേരി മാത്രമാണ് ഇത്തവണ പങ്കാളിയാകുന്നത്.


കലാകാരന്മാർ ഒരിടത്തു താമസിച്ച് ഗവേഷണ നിരീക്ഷണങ്ങൾ നടത്തിയ കലാസൃഷ്ടികൾക്കു രൂപംകൊടുക്കുന്ന രീതിയാണ് ആർട് റെസിഡൻസി. ബിനാലെയുടെ ആദ്യ പതിപ്പിനുശേഷം ബിനാലെ ഫൗണ്ടേഷന്റെ നേതൃത്വത്തിൽ നാല് ജർമൻ കലാകാരന്മാരും കേരളത്തിലുള്ള 12 കലാകാരന്മാരുമാണ് പെപ്പർ ഹൗസിൽ താമസിച്ച് കലാപ്രവർത്തനം നടത്തിയത്. സ്വിസ് കൾച്ചറൽ ഓർഗനൈസേഷനായ പ്രോഹെൽ വെറ്റ്ഷ്യയുടേയും ഗോയ്‌ഥേ ഇൻസ്റ്റിറ്റിയൂട്ടിന്റെ ഭാഗമായ ബാംഗ്ലൂർ റസിഡൻസിയുടെയും ധനസഹായവും സഹകരണവും ഈ പരിപാടിക്ക് ലഭിച്ചിരുന്നു. മലയാളി കലാകാരന്മാർക്ക് ബിനാലെ ഫൗണ്ടേഷനാണ് സഹായം നൽകിയത്. മണ്ഡേല ഹാളിലായിരുന്നു ഈ പ്രദർശനം.

നൂറ് ദിനം നീളുന്ന ചലച്ചിത്രമേളയും ഈ ബിനലെയോടൊപ്പം സംഘടിപ്പിച്ചിരുന്നു. ക്യുറേറ്റർമാരിൽ അമർ കൻവർ, ആശിഷ് രാജാധ്യക്ഷ, അമൃത് ഗംഗാർ, ബീന പോൾ, സി.എസ്. വെങ്കിടേശ്വരൻ, റാഷ സാൾട്ടി, അമോൽ പലേക്കർ, മനോജ് നായർ, ഫൈസൽ ഖാൻ, ടാഷ ജിൻവാല, മധുശ്രീ ദത്ത എന്നിവർ ഉൾപ്പെടുന്നു.

എഫ്.ഐ.എ.ഇ (Foundationfor International Arts & Education), എഫ്.ഐ.സി.എ(Foundation for Indian Contemporary Art) എന്നിവയുടെ സഹകരണത്തോടെ ഭാരതത്തിലും പുറത്തുമുള്ള 36 കലാപഠന സ്ഥാപനങ്ങളിൽ നിന്നുള്ള 120 വിദ്യാർഥികളാണ് സ്റ്റുഡന്റ്‌സ് ബിനാലെയിലെ പങ്കാളികൾ.
കുട്ടികളിലെ ചിത്രരചനാ പാടവത്തെ പരിപോഷിപ്പിക്കുക എന്ന ലക്ഷ്യത്തോടെയാണ് കൊച്ചി ബിനാലെ ഫൗണ്ടേഷൻ കുട്ടികളുടെ ബിനാലെ സംഘടിപ്പിച്ചിരുന്നത്. അന്തരിച്ച എഡ്മണ്ട് തോമസ് ക്ലിന്റിന്റെ 60 ചിത്രങ്ങൾ ബിനാലെയുടെ ഭാഗമായി പ്രദർശിപ്പിച്ചിരുന്നു.
ആദ്യ ഘട്ടത്തിൽ സാമ്പത്തിക പ്രതിസന്ധിയെത്തുടർന്ന് ഓൺലൈൻ വഴി ബിനാലെ ഫൗണ്ടേഷൻ ജനകീയ ധനസമാഹരണം നടത്തിയിരുന്നു.


</doc>
<doc id="299022" url="https://ml.wikipedia.org/wiki?curid=299022" title="ശശി (പേര്)">
ശശി (പേര്)

ചന്ദ്രൻ എന്നർത്ഥമുള്ള സംസ്കൃത പദമായ ശശി ദക്ഷിണേഷ്യയിലും ഇന്ത്യൻ വംശജർക്കിടയിൽ പൊതുവായും ഒരു പേരായി ഉപയോഗിക്കപ്പെടുന്നുണ്ട്. സാധാരണഗതിയിൽ പുരുഷന്മാർക്കാണ് ഈ പേര് നൽകപ്പെടുന്നതെങ്കിലും സ്ത്രീകൾക്കും ശശി എന്ന പേര് നൽകാറുണ്ട് (ഉദാഹരണം കഥക് നർത്തകിയായ ശശി സാംഘ്ല).


ആളുകളെ പരിഹസിക്കുവാനായും തമാശയായും 'ബുദ്ധിശക്തി കുറഞ്ഞയാൾ', 'അബദ്ധം പറ്റിയയാൾ' എന്നീ അർത്ഥങ്ങളിൽ ശശി എന്ന പേര് കേരളത്തിൽ ഉപയോഗിക്കപ്പെടുന്നുണ്ട്. ന്യൂ ജനറേഷൻ സിനിമകൾ ഇറങ്ങിയതോടെയാണ് ശശി എന്ന പേരിന്റെ തകർച്ച ആരംഭിച്ചത്.. ചില ആളുകൾ ഷിബു എന്ന പേര് ശശി വേർഷൻ 2.0 ആയി പറയാറ് ഉണ്ട് .ആർക്കെങ്കിലും അബദ്ധം പറ്റുമ്പോൾ "ദേ അവൻ ശശി ആയി. അഥവാ " ദേ അവൻ ഷിബു aka  ശശി വേർഷൻ 2.0 ആയി 



</doc>
<doc id="299024" url="https://ml.wikipedia.org/wiki?curid=299024" title="ശശി (വിവക്ഷ)">
ശശി (വിവക്ഷ)



</doc>
<doc id="299039" url="https://ml.wikipedia.org/wiki?curid=299039" title="ശക്തൻ സ്റ്റാന്റ്">
ശക്തൻ സ്റ്റാന്റ്

കേരളത്തിലെ ഏറ്റവും വലിയ സ്വകാര്യ ബസ് സ്റ്റാന്റാണ് ശക്തൻ സ്റ്റാന്റ്. തൃശ്ശൂർ നഗരത്തിന്റെ തെക്കു ഭാഗത്തായാണ് ഇത് സ്ഥിതി ചെയ്യുന്നത്. തൃശ്ശൂരിന്റെ ശില്പിയെന്നറിയപ്പെടുന്ന കൊച്ചി രാജാവ്, ശക്തൻ തമ്പുരാന്റെ സ്മരണാർത്ഥമാണ് ഈ പേർ വന്നത്. തൃശ്ശൂരിൽ നിന്ന് ഗുരുവായൂർ, കുന്നംകുളം, ചാവക്കാട് (അമല നഗർ വഴിയും കാഞ്ഞാണി വഴിയും), കോഴിക്കോട്, കണ്ണൂർ, പെരിന്തൽമണ്ണ, മഞ്ചേരി, ഇരിഞ്ഞാലക്കുട, കൊടുങ്ങല്ലൂർ, തൃപ്രയാർ (ചേർപ്പ് വഴിയും കാഞ്ഞാണി വഴിയും), പാലക്കാട് (വടക്കഞ്ചേരി, ആലത്തൂർ വഴി), പീച്ചി ഡാം എന്നിവിടങ്ങളിലേക്കുള്ള ബസ്സുകൾ ആരംഭിക്കുന്നത് ഇവിടെനിന്നാണ്. 

1986-ലാണ് ശക്തൻ സ്റ്റാന്റിന്റെ പണി ആരംഭിച്ചത്. ഇന്ന് ഇതിരിക്കുന്ന സ്ഥലം പണ്ട് വലിയൊരു നെല്പ്പാടമായിരുന്നു. 1986-ൽ ജോൺ പോൾ രണ്ടാമൻ മാർപ്പാപ്പ തൃശ്ശൂർ സന്ദർശിച്ചപ്പോൾ അദ്ദേഹത്തിന് പ്രസംഗിക്കാനായി പാടം നികത്തുകയായിരുന്നു. അക്കാലത്ത് തൃശ്ശൂർ മുനിസിപ്പൽ ഓഫീസിന് (ഇന്നത്തെ കോർപ്പറേഷൻ ഓഫീസ്) മുന്നിലുള്ള ബസ് സ്റ്റാന്റിൽ നിന്നാണ് ബസുകൾ പുറപ്പെട്ടിരുന്നത്. അവിടെയുണ്ടായിരുന്ന അസൗകര്യങ്ങൾ നിമിത്തം പുതിയ ബസ് സ്റ്റാന്റ് അത്യാവശ്യമായി വന്നു. മാർപ്പാപ്പ പ്രസംഗിച്ച സ്ഥലത്തുതന്നെ പിന്നീട് ബസ് സ്റ്റാന്റിനുള്ള സ്ഥലമെടുക്കുകയും തുടർന്ന് 1988 ഡിസംബർ 20-ന് അന്നത്തെ സംസ്ഥാനനിയമസഭാപ്രതിപക്ഷനേതാവും മുൻ മുഖ്യമന്ത്രിയുമായ കെ. കരുണാകരൻ ബസ് സ്റ്റാന്റ് ഉദ്ഘാടനം ചെയ്യുകയും ചെയ്തു. 

വലിപ്പത്തിലും മറ്റും ഏറെ മുന്നിലാണെങ്കിലും ധാരാളം പരിമിതികൾ സ്റ്റാന്റ് നേരിടുന്നുണ്ട്. ശൗചാലയം, കുടിവെള്ളം തുടങ്ങിയവയുടെ കുറവ്, അമിതമായ തിരക്ക് തുടങ്ങിയവ അവയിൽ ചിലതാണ്. ഇതിനെതിരെ ഒരുപാട് പ്രക്ഷോഭങ്ങൾ നടന്നുവരുന്നുണ്ട്.


</doc>
<doc id="299040" url="https://ml.wikipedia.org/wiki?curid=299040" title="ശക്തൻ തമ്പുരാൻ ജൈവമാലിന്യ സംസ്കരണ പ്ലാന്റ്">
ശക്തൻ തമ്പുരാൻ ജൈവമാലിന്യ സംസ്കരണ പ്ലാന്റ്

ഓർഗാനിക് വേസ്റ്റ് കൻവേർട്ടർ ടെക്‌നോളജിയുപയോഗിച്ച് മാലിന്യത്തെ വളമാക്കി മാറ്റുന്ന, കേരളത്തിലെ ആദ്യത്തെ ജൈവമാലിന്യസംസ്കരണ പ്ലാന്റാണ് ശക്തൻ തമ്പുരാൻ ജൈവമാലിന്യ സംസ്കരണ പ്ലാന്റ്. ഇത് സ്ഥിതിചെയ്യുന്നത് തൃശ്ശൂർ നഗരത്തിലെ ശക്തൻ തമ്പുരാൻ നഗറിലാണ്. ശക്തൻ മാർക്കറ്റിലെ പച്ചക്കറി മാലിന്യത്തെ സംസ്കരിക്കുന്നത് ഈ പ്ലാന്റ് ഉപയോഗിച്ചാണ്.


</doc>
<doc id="299041" url="https://ml.wikipedia.org/wiki?curid=299041" title="ശക്തൻ തമ്പുരാൻ നഗർ">
ശക്തൻ തമ്പുരാൻ നഗർ

തൃശ്ശൂർ നഗരത്തിലെ പ്രധാനപ്പെട്ട വ്യപാരകേന്ദ്രങ്ങളിലൊന്നാണ് ശക്തൻ തമ്പുരാൻ നഗർ. തൃശ്ശൂരിന്റെ ശില്പിയെന്നറിയപ്പെടുന്ന കൊച്ചി രാജാവ്, ശക്തൻ തമ്പുരാന്റെ സ്മരണാർത്ഥമാണ് ഈ പേർ വന്നത്.


</doc>
<doc id="299051" url="https://ml.wikipedia.org/wiki?curid=299051" title="കൊറമാണ്ടൽ തീരം">
കൊറമാണ്ടൽ തീരം

ബംഗാൾ ഉൾക്കടലിനും പൂർവ്വഘട്ടത്തിനും ഇടയിലായുള്ള, ഇന്ത്യൻ ഉപഭൂഖണ്ഡത്തിന്റെ തെക്കുകിഴക്കൻ തീരപ്രദേശമാണ് കൊറമാണ്ടൽ തീരം.


</doc>
<doc id="299063" url="https://ml.wikipedia.org/wiki?curid=299063" title="കെ.കെ. ചെല്ലപ്പൻ">
കെ.കെ. ചെല്ലപ്പൻ

മുതിർന്ന കമ്യൂണിസ്റ്റ് - ട്രേഡ് യൂണിയൻ നേതാവായിരുന്നു കെ.കെ. ചെല്ലപ്പൻ(1933 - 10 ഡിസംബർ 2014). സി.ഐ.ടി.യു സംസ്ഥാന സെക്രട്ടറി, സംസ്ഥാന വൈസ് പ്രസിഡന്റ്, സി.ഐ.ടി.യു ദേശീയ വർക്കിങ് കമ്മിറ്റി അംഗം, ദേശീയ ജനറൽ കൗൺസിൽ അംഗം എന്നീ സ്ഥാനങ്ങൾ വഹിച്ചിട്ടുണ്ട്. സി.പി.ഐ(എം) സംസ്ഥാന കമ്മിറ്റി അംഗമായും പ്രവർത്തിച്ചിട്ടുണ്ട്. 
കായംകുളം പതുതിവിളതറയിൽ വടക്കേതിൽ വീട്ടിൽ കൊച്ചുകുഞ്ഞ് - കൊച്ചിക്കാ ദമ്പതികളുടെ മകനായി ജനിച്ചു. പ്രാഥമിക വിദ്യാഭ്യാസത്തിന് ശേഷം കമ്യൂണിസ്റ്റ്പാർടി അംഗമായ കെകെസി അവിഭക്ത കമ്യൂണിസ്റ്റ് പാർടിയുടെ കായംകുളം ഡിവിഷൻ കമ്മിറ്റി അംഗമായിരുന്നു. പാർടി പിളർന്നതോടെ സി.പി.ഐ.എമ്മിൽ ഉറച്ചുനിന്നു. പിന്നീട് പാർടി സംസ്ഥാന കമ്മിറ്റി അംഗമായി. 13 വർഷം ഇടുക്കി ജില്ലാ സെക്രട്ടറിയായിരുന്നു. ഈ ഘട്ടത്തിൽ അടിയന്തരാവസ്ഥയെ ചെറുത്ത് പാർടിയെയും കെട്ടിപ്പടുക്കുന്നതിൽ നിർണായക പങ്ക് വഹിച്ചു.

1988ൽ സിപിഐ (എം) ആലപ്പുഴ ജില്ലാ സെക്രട്ടറിയായി. സംസ്ഥാന ചെത്ത് തൊഴിലാളി ഫെഡറേഷൻ സിഐടിയു ജനറൽ സെക്രട്ടറി, ഹെഡ്ലോഡ് ആന്റ് ജനറൽ വർക്കേഴ്സ് സംസ്ഥാനകമ്മിറ്റി പ്രസിഡന്റ്, കള്ള് വ്യവസായ ക്ഷേമനിധി ബോർഡ് അംഗം, ആലപ്പി സഹകരണ സ്പിന്നിംഗ്മിൽ ഡയറക്ടറേറ്റ് അംഗം എന്നീ നിലകളിൽ പ്രവർത്തിച്ചിട്ടുണ്ട്.

2014 ഡിസംബർ 8 ന് പുലർച്ചെ 3.10ന് കായംകുളത്ത് അന്തരിച്ചു.. 


</doc>
<doc id="299093" url="https://ml.wikipedia.org/wiki?curid=299093" title="പോർട്ട് വില">
പോർട്ട് വില

ദക്ഷിണ പസഫിക് മഹാസമുദ്രത്തിലെ ദ്വീപുരാഷ്ട്രമായ വാനുവാടുവിന്റെ തലസ്ഥാനമാണ് പോർട്ട് വില. വാനുവാടുവിലെ ജനസംഖ്യയുടെ 19 ശതമാനവും പോർട്ട് വിലയിൽ താമസിക്കുന്നു.


</doc>
<doc id="299099" url="https://ml.wikipedia.org/wiki?curid=299099" title="ഫ്രെഡറിക് മിസ്ട്രൽ">
ഫ്രെഡറിക് മിസ്ട്രൽ

1904 ലെ സാഹിത്യത്തിനുള്ള നോബൽ സമ്മാനം നേടിയ കവിയാണ് ഫ്രഞ്ച്കാരനായ ഫ്രെഡറിക് മിസ്ട്രൽ (Frédéric Mistral - 8 സെപ്തംബർ 1830 – 25 മാർച്ച് 1914).ആ വർഷത്തെ നോബൽ സമ്മാനം ഇദ്ദേഹം ഹൊസെ എച്ചെഗാരായിയുമായി പങ്ക് വയ്ക്കുകയായിരുന്നു.
ഓക്സിറ്റാൻ ഭാഷയിലാണ് മിസ്ട്രൽ സാഹിത്യരചനകൾ നടത്തിയത്. 



</doc>
<doc id="299100" url="https://ml.wikipedia.org/wiki?curid=299100" title="ഹൊസെ എച്ചെഗാരായി">
ഹൊസെ എച്ചെഗാരായി

1904 ലെ സാഹിത്യത്തിനുള്ള നോബൽ സമ്മാനം നേടിയ സ്പാനിഷ് നാടകകൃത്ത് ആണു ഹൊസെ എച്ചെഗാരായി. സിവിൽ എഞ്ചിനീയർ, ഗണിതശാസ്ത്രജ്ഞൻ, രാജ്യതന്ത്രജ്ഞൻ എന്നീ നിലകളിലും പ്രസിദ്ധനായ എച്ചെഗാരായിയുടെ നാടകങ്ങൾ സ്പാനിഷ് നാടകരംഗത്ത് പുത്തൻ ഉണർവ്വ് നൽകി.

ആ വർഷത്തെ നോബൽ സമ്മാനം ഇദ്ദേഹം ഫ്രെഡറിക് മിസ്ട്രലുമായി പങ്ക് വയ്ക്കുകയായിരുന്നു.

സ്പെയിനിലെ മാഡ്രിഡിലാണ് ജോസ് എഷഗറെ ജനിച്ചത്. എൻജിനീയറാകാൻ പരിശീലനം നേടിയ എഷഗറെ, അൽ-മീറിയായിലെ ഒരു കമ്പനിയിൽ കുറച്ചുകാലം ജോലിനോക്കിയശേഷം പഠിച്ച സ്കൂളിൽ ഗണിതശാസ്ത്ര അധ്യാപകനായി. 1868-ൽ പൊതുമരാമത്തു ഡയറക്ടറായി. അൽമേസോവോ രാജാവിന്റെ നേതൃത്വത്തിൽ അധികാരത്തിൽ വന്ന ഭരണസംവിധാനത്തിൽ അദ്ദേഹത്തിന് നിർണാകമായ സ്വാധീനമുണ്ടായിരുന്നു. 1873-ൽ അൽമേസോവോ അധികാരത്തിൽനിന്ന് പുറത്താക്കപ്പെട്ടതിനെത്തുടർന്ന് എഷഗറെ പുതിയ ഭരണാധികാരി നാടുകടത്തി. 1874-ൽ അൽമേസോവോ വീണ്ടും അധികാരത്തിൽ വന്നതോടെ എഷഗർ വീണ്ടും അധികാരത്തിന്റെ ഉന്നത ശേരേണികളിലെത്തി. വിദ്യാഭ്യാസം വാണിജ്യം, വ്യവസായം, ധനകാര്യം എന്നീ മേഖലകളിൽ അധികാരിയായും മന്ത്രിയായും പ്രവർത്തിക്കാൻ അവസരം ലഭിച്ചു.

സെർവാന്റീസിന്റെ സമകാലീനായ ലോപ്പഡവാഗായുടെയും ഹെന്റിക് ഇബ്സന്റെയും നാടകങ്ങൾ എഷഗറെ ആഴത്തിൽ സ്വാധീനിച്ചു. ലോപ്പഡവാഗയുടെ രചനകൾ മുന്നോട്ടുവച്ച ആശയങ്ങളുടെ പ്രചാരകനായി പിന്നീട് എഷഗറെ മാറി. രാജ്യസ്നേഹവും അഭിമാനവും ധൈര്യവുമായിരുന്നു എഷഗറെയുടെ നാടകങ്ങളുടെ പൊതു പ്രത്യേകതകൾ.

രോഗാധിക്യം നിമിത്തം എഷഗറെയ്ക്ക് സ്റ്റോക്ക്ഹോമിൽചെന്ന് സമ്മാനം വാങ്ങാനായില്ല. എൺപത്തിമൂന്നാം വയസ്സിൽ എഷഗറെ അന്തരിച്ചു.



</doc>
<doc id="299111" url="https://ml.wikipedia.org/wiki?curid=299111" title="ഹെൻറിക്ക് ഷെൻകിയേവിച്ച്">
ഹെൻറിക്ക് ഷെൻകിയേവിച്ച്

1905 ലെ സാഹിത്യത്തിനുള്ള നോബൽ സമ്മാനം നേടിയ നോവലിസ്റ്റ് ആണ് പോളണ്ടുകാരനായ ഹെൻറിക്ക് ഷെൻകിയേവിച്ച്, (5 മേയ് 1846 – 15 നവംബർ 1916).


</doc>
<doc id="299121" url="https://ml.wikipedia.org/wiki?curid=299121" title="കലാമണ്ഡലം കൃഷ്ണൻകുട്ടി പൊതുവാൾ">
കലാമണ്ഡലം കൃഷ്ണൻകുട്ടി പൊതുവാൾ

പ്രമുഖ ചെണ്ടവാദ്യ കലാകാരനാണ് കലാമണ്ഡലം കൃഷ്ണൻകുട്ടി പൊതുവാൾ. വാരണാസി മാധവൻ നമ്പൂതിരി, കലാമണ്ഡലം അച്ചുണ്ണി പൊതുവാൾ, തുടങ്ങി ഒരു വലിയ ശിഷ്യഗണം അദ്ദേഹത്തിനുണ്ട്. ഇന്നു കഥകളി രംഗത്ത് ചെണ്ട ഉപയോഗിക്കുന്നവരിൽ മിക്കവാറും പേരും അദ്ദേഹത്തിന്റെ ശിഷ്യന്മാരോ പ്രശിഷ്യന്മാരോ ആയിരിക്കും. ഭീഷ്മപ്രതിജ്ഞ എന്ന ഒരു ആട്ടക്കഥ അദ്ദേഹം എഴുതിയിട്ടുണ്ട്.

കഥകളി നടൻ കലാമണ്ഡലം രാമൻ കുട്ടിനായർ, കൃഷ്ണൻകുട്ടി പൊതുവാൾ, മദ്ദളം അപ്പുക്കുട്ടി പൊതുവാൾ എന്നിവർ ചേർന്നുള്ള യോജിപ്പ് കുട്ടിത്രയം എന്ന പേരിൽ വളരെ പ്രസിദ്ധമായിരുന്നു.


</doc>
<doc id="299143" url="https://ml.wikipedia.org/wiki?curid=299143" title="കൊൽക്കത്തയിലെ ഭാരതീയ ദേശീയ ഗ്രന്ഥശാല ലിപ്യന്തരണ പദ്ധതി">
കൊൽക്കത്തയിലെ ഭാരതീയ ദേശീയ ഗ്രന്ഥശാല ലിപ്യന്തരണ പദ്ധതി

കൊൽകത്തയിലെ ഭാരതീയ ദേശീയ ഗ്രന്ഥശാലയിൽ രൂപംകൊണ്ട ലിപ്യന്തരണ ഘടനയാണ് കൊൽക്കത്ത ഭാരതീയ ദേശീയ ഗ്രന്ഥശാല ലിപ്യന്തരണ പദ്ധതി. ഭാരതീയ ഭാഷാ നിഘണ്ടുക്കളിലും വ്യാകരണ ഗ്രന്ഥങ്ങളിലും ലത്തീൻ അക്ഷരമാലയിലേക്ക് ഇതര ഇന്തോ-ആര്യൻ ഭാഷകളിലെ വാക്കുകൾ ലിപിമാറ്റം ചെയ്യുവാൻ തുലോം അധികം ഉപയോഗിക്കുന്ന മുറയാണിത്. ഇതിനു് "ലൈബ്രറി ഓഫ് കോൺഗ്രസ്സ്" എന്ന അന്യനാമവും ഉണ്ട്. ഈ പദ്ധതിക്കു് ISO 15919 എന്ന ഘടനയുമായി അതീവമായ സാരൂപ്യവുമുണ്ട്.

താഴെക്കാണുന്ന പട്ടിക കൊൽക്കത്ത ഭാരതീയ ദേശീയ ഗ്രന്ഥശാല ലിപ്യന്തരണ പദ്ധതിയെ ചിത്രീകരിക്കുന്നു. പട്ടികയിൽ കൂടുതലും ദേവനാഗരി ലിപിയിലെ അക്ഷരങ്ങളാങ്കിലും ആ ലിപിയിലില്ലാത്തതും കന്നഡ, തമിഴ്, മലയാളം, ബംഗാളി എന്നീ ലിപികളിൽക്കാണുന്നതുമായ അക്ഷരങ്ങളുടെ ലിപ്യന്തരണരീതി ഇവിടെ ഉൾപ്പെടുത്തിയിട്ടുണ്ട്. സംസ്കൃത ലിപ്യന്തരീകരണത്തിനുള്ള അന്താരാഷ്ട്ര ലിപിയുടെ ഒരു വിപുലീകരണമായും ഈ പദ്ധതിയെക്കാണാം.



</doc>
<doc id="299158" url="https://ml.wikipedia.org/wiki?curid=299158" title="ഡ്രിൽ (മൃഗം)">
ഡ്രിൽ (മൃഗം)

വംശനാശത്തിന്റെ വക്കിലുള്ള ഒരു പ്രൈമേറ്റ് ആണ് ഡ്രിൽ. Mandrillus leucophaeus എന്ന ശാസ്ത്രനാമത്തിൽ അറിയപ്പെടുന്ന ഇവ നൈജീരിയ, കാമറൂൺ, ഇക്വറ്റോറിയൽ ഗിനിയുടെ ഭാഗമായ ബൈയോക്കോ ദ്വീപ്‌ എന്നീ പ്രദേശങ്ങളിലെ മഴക്കാടുകളിൽ കാണപ്പെടുന്നു. കണക്കുകൾ പ്രകാരം പതിനായിരത്തിൽ താഴെയാണ് ഇവയുടെ ആകെ എണ്ണം. 


</doc>
<doc id="299160" url="https://ml.wikipedia.org/wiki?curid=299160" title="പോൾ കല്ലാനോട്">
പോൾ കല്ലാനോട്

ചിത്രകാരനും കവിയും എഴുത്തുകാരനുമാണ് പോൾ കല്ലാനോട്(ജനനം : 25 ഡിസംബർ 1951). കേരള ലളിതകലാ അക്കാദമിയുടെ ഫെലോഷിപ്പ് 2014 ൽ ലഭിച്ചു. 
വർഗീസ്‌ പുളിക്കലിന്റെയും ത്രേസ്യാമ്മയുടെയും മകനായി കോഴിക്കോട് കല്ലാനോട് ജനിച്ചു. ചിത്രകലയിൽ ഡിപ്ലോമ നേടിയശേഷം ചിത്രകലാ അധ്യാപകനായി. കോഴിക്കോട്ടെ യൂണിവേഴ്‌സൽ ആർട്‌സിലും കോഴിക്കോട്‌ സെന്റ്‌ ജോസഫ്‌സ്‌ ഹയർ സെക്കണ്ടറി സ്‌ക്കൂളിലും അധ്യാപകനായിരുന്നു. വിവിധ സംസ്ഥാനങ്ങളിൽ ചിത്രകലാ ക്യാമ്പുകളിൽ കേരളത്തെ പ്രതിനിധീകരിച്ച സംഘത്തിൽ അംഗമായിരുന്നു. കേരള ലളിതകലാ അക്കാദമിയിലും സാഹിത്യ അക്കാദമിയിലും രണ്ടുവട്ടം അംഗമായി. ദേശാഭിമാനി, മാതൃഭൂമി, കലാകൗമുദി വാരികകളിൽ കാർട്ടൂൺ പംക്തികൾ ചെയ്തു. ധാരാളം പുസ്തകങ്ങൾക്കും പ്രസിദ്ധീകരണങ്ങൾക്കും വരച്ചു. നാലു കവിതാസമാഹരങ്ങൾ, ബാലസാഹിത്യകൃതികൾ, പരിഭാഷ എന്നിയുൾപ്പെടെ പത്തു കൃതികൾ രചിച്ചു. 


</doc>
<doc id="299171" url="https://ml.wikipedia.org/wiki?curid=299171" title="ഹിരോള">
ഹിരോള

കെനിയയുടെയും സൊമാലിയ യുടെയും അതിർത്തിയിലെ ഊഷരമായ പുൽപ്രദേശങ്ങളിൽ കാണപ്പെടുന്ന 
ഒരുതരം മാൻ ആണ് ഹിരോള. Beatragus hunteri എന്ന ശാസ്ത്ര നാമത്തിൽ അറിയപ്പെടുന്ന ഇതിനെ Hunter's hartebeest , "Hunter's antelope" എന്നും വിളിക്കുന്നു. 1888 ൽ ജന്തുശാസ്ത്രജ്ഞൻ ആയ എച്ച്.സി.വി. ഹണ്ടർ ആണ് ഇതിനെ ശാസ്ത്രലോകത്തിനു പരിചയപ്പെടുത്തിയത്. 

പഠനങ്ങൾ അനുസരിച്ച് 500 നും 1200 നും ഇടയിലാണ് ഇവയുടെ ആകെ എണ്ണം. . ഗുരുതരമായ വംശ നാശ ഭീഷണി നേരിടുന്ന ഇവയ്ക്ക് വംശ നാശം സംഭവിച്ചാൽ ആധുനിക ആഫ്രിക്കൻ വൻകരയിൽ നിന്നും വംശനാശം സംഭവിക്കുന്ന ആദ്യ സസ്തനി ആയിരിക്കും ഹിരോള. 


</doc>
<doc id="299184" url="https://ml.wikipedia.org/wiki?curid=299184" title="എം. രാമവർമ്മ രാജ">
എം. രാമവർമ്മ രാജ

കേരളീയനായ ചിത്രകാരനായിരുന്നു എം. രാമവർമ്മ രാജ(1880 - 25 ഓഗസ്റ്റ് 1970). രാജാ രവിവർമ്മയുടെ രണ്ടാമത്തെ പുത്രനായിരുന്നു. മരണാനന്തരം കേരള ലളിത കലാ അക്കാദമിയുടെ ഫെല്ലോഷിപ്പ് നൽകി ആദരിച്ചു. 
രാജാ രവിവർമ്മയുടെ രണ്ടാമത്തെ പുത്രനായി ജനിച്ചു. ബോംബേ ജെ.ജെ. സ്കൂൾ ഓഫ് ആർട്സിലും മദ്രാസ് സ്കൂൾ ഓഫ് ആർട്സിലും ചിത്രകല പഠിച്ചു. കുറച്ചുകാലം രവിവർമ്മയുടെ സഹായിയായി പ്രവർത്തിച്ചിട്ടുണ്ട്. മാവേലിക്കരയിലെ രവിവിലാസ് എന്ന തന്റെ സ്വന്തം സ്റ്റുഡിയോയിലിരുന്നാണ് അദ്ദേഹം നിരവധി കലാസൃഷ്ടികൾ നടത്തിയത്. തിരുവനന്തപുരത്തെ ശ്രീചിത്തിര ആർട് ഗ്യാലറിയിൽ ഇദ്ദേഹത്തിന്റെ ചിത്രങ്ങൾ പ്രദർശിപ്പിച്ചിരിക്കുന്നു. 
മഹാത്മാഗാന്ധിയുടെ മാവേലിക്കര സന്ദർശനവേളയിൽ പരിഭാഷകനായിരുന്നു. 1924 മുതൽ 35 വരെ മാവേലിക്കര മുനിസിപ്പാലിറ്റി ആദ്യ പ്രസിഡന്റായിരുന്നു. തിരുവിതാംകൂർ ലെജിസ്ലേറ്റീവ് അസംബ്ലിയfൽ 1930 - 32 കാലയളവിൽ അംഗമായിരുന്നു. 1962 മുതൽ 63 വരെ കേരള ലളിത കലാ അക്കാദമി ചെയർമാനായി നോമിനേറ്റ് ചെയ്യപ്പെട്ടു. ആദ്യ സ്കൗട്ട്സ് കമീഷണർ, ലളിതകലാ അക്കാദമിയുടെ ആദ്യ ചെയർമാൻ (1962-63) എന്നീനിലകളിൽ സേവനമനുഷ്ഠിച്ചിട്ടുണ്ട്. 1967ൽ ലളിതകലാ അക്കാദമിയുടെ ആദ്യ ഫെലോഷിപ്പ് ലഭിച്ചു.
മാവേലിക്കരയിൽ രാജാ രവിവർമ്മ കോളേജ് ഓഫ് ഫൈൻ ആർട്സ് 1915 ൽ സ്ഥാപിച്ചു. ഫൈൻ ആർട്സ് കോളേജിന്റെ പ്രധാനകെട്ടിടമായിരുന്ന കൊച്ചുകൊട്ടാരവും അതുൾപ്പെട്ട സ്ഥലവും എതിർവശത്തുള്ള സ്ഥലങ്ങളും പിന്നീട് സർക്കാരിന് കൈമാറി. പ്രശസ്ത കാർട്ടൂണിസ്റ്റുകളായ ശങ്കർ, അബു ഏബ്രഹാം എന്നിവരും പി.ജെ. ചെറിയാനും സി.പി. ബാലൻനായരും സി.എൽ. പൊറിഞ്ചുക്കുട്ടിയും ഈ സ്കൂളിന്റെ സംഭാവനകളാണ്. 


</doc>
<doc id="299186" url="https://ml.wikipedia.org/wiki?curid=299186" title="കേരളത്തിന്റെ കാർഷിക സംസ്കാരം">
കേരളത്തിന്റെ കാർഷിക സംസ്കാരം

ലോകത്തിലെ തന്നെ ഏറ്റവും മഹത്തായ സംസ്കാരം എന്ന് വിശ്വസിക്കപെടുന്ന ഭാരതീയ സംസ്കാരത്തിന്റെ ഭാഗമാണ് കേരളിയ സംസ്കാരം. ആര്യ, ദ്രവീഡിയ സംസ്കാരങ്ങളുടെ ഒരു ഒത്തുചേരലാണ് കേരളത്തിൽ കാണാൻ സാധിക്കുന്നത്. 'തമിഴകം' എന്നറിയപ്പെട്ടിരുന്ന ഒരു പ്രദേശത്തിന്റെ ഭാഗം ആയിരുന്നു കേരളം. ഇന്ന് കാണുന്ന കേരളിയ സംസ്കാരം രൂപപ്പെട്ടത്‌, വലിയൊരളവു വരെ സാമൂഹിക പരിഷ്കരണ പ്രസ്ഥാനങ്ങളുടെയും, മത നവീകരണ പ്രസ്ഥാനങ്ങളുടെയും സ്വാധീനത്തിൽ കൂടിയാണ്. കേരളിയ സംസ്കാരത്തിന്റെ മുഖമുദ്ര തന്നെ കൃഷിയാണ്. ഇന്ത്യയിലെ മറ്റേതൊരു സംസ്ഥാനത്തെക്കാളും, കേരളത്തിന്റെ കാലാവസ്ഥ കൃഷിക്ക് അനുയോജ്യമാണ്.

ഭൗമാന്തരീക്ഷത്തിലെ മാറ്റങ്ങളെ ആണ് കാലാവസ്ഥ എന്ന് പറയുന്നത്. കേരളത്തിലെ കാലാവസ്ഥയെ വ്യക്തമായി സ്വാധീനിക്കുന്ന ചില ഘടകങ്ങൾ ഉണ്ട്. ഒന്നാമതായി കേരളത്തിന്റെ സ്ഥാനം. പടിഞ്ഞാറ് അറബിക്കടലും, കിഴക്ക് പശ്ചിമഘട്ട മലനിരകളും വലയം ചെയ്യുന്ന കേരളത്തിൽ വർഷം മുഴുവനും സുഖകരമായ കാലാവസ്ഥ ആണ് ഉള്ളത്. ഭൂമദ്ധ്യരേഖക്ക് സമീപത്തായാണ് കേരളസംസ്ഥാനത്തിന്റെ സ്ഥാനം, അതുകൊണ്ടുതന്നെ കേരളത്തിൽ ഉഷ്ണമേഖല കാലാവസ്ഥയാണ് അനുഭവപ്പെടുന്നത്.ഉഷ്ണമേഖല കാലാവസ്ഥ ആണ് എങ്കിൽക്കൂടിയും, പശ്ചിമഘട്ട മലനിരകളും, സമുദ്രസാമീപ്യവും ഇതിനു വ്യത്യാസം ഉണ്ടാക്കുന്നു. അതായതു ഉഷ്ണമേഖല കാലാവസ്ഥയെ സമശീതോഷ്ണ കാലാവസ്ഥയാക്കി മാറ്റുന്നു. ഈ പർവ്വതനിരകൾ മഴമേഘങ്ങളെയും, ഈർപ്പത്തിനേയും തടഞ്ഞു നിർത്തുന്നു. കേരളത്തിലെ കൃഷി പ്രധാനമായും രണ്ടു മഴക്കാലങ്ങളെ ആശ്രയിച്ചാണ്‌ തഴച്ചു വളർന്നത്‌. ഇടവപ്പാതി അഥവാ തെക്ക് പടിഞ്ഞാറൻ മൺസൂൺ, തുലാവർഷം അഥവാ വടക്ക് കിഴക്ക് മൺസൂൺ. ശൈത്യകാലം, ഉഷ്ണകാലം, വേനൽക്കാലം എന്നിവയാണ് മലയാളികൾ അനുഭവിക്കുന്ന മറ്റു കാലാവസ്ഥകൾ.

ശിലായുഗത്തിനു മുൻപ് കേരളമെന്നു പറയുന്നത് വനങ്ങളാൽ മൂടപ്പെട്ട പ്രദേശമായിരുന്നു. ലോഹയുഗത്തിന്റെ ആരംഭത്തോട് കൂടിയാണ് കേരളത്തിൽ ചെറിയ തോതിൽ കൃഷി രീതികൾ ആരംഭിച്ചത്. അവതന്നെ നിലനിൽപ്പിനു വേണ്ടി ഉള്ളവയായിരുന്നു. വിദേശികളുടെ വരവോടു കൂടി കേരളത്തിന്റെ കൃഷി രീതികളിൽ വ്യക്തമായ മാറ്റങ്ങൾ സംഭവിച്ചു. ഉദാഹരണത്തിന്, ഡച്ചുകാരിൽ നിന്നാണ് തെങ്ങിനും, നാളികേരത്തിനും പ്രസിദ്ധി നേടിയ കേരളം തെങ്ങ് കൃഷിയുടെ ശാസ്ത്രീയ വശങ്ങൾ പഠിച്ചത്. കൂടാതെ, ഇന്ന് കേരള സമ്പത്ത് വ്യവസ്ഥയിൽ വലിയൊരു പങ്കും സംഭാവന നൽകുന്ന കയർ മേഖലയെ ഇന്ന് കാണുന്ന രീതിയിൽ വികസിപ്പിച്ചത് ഡച്ചുകാരാണ്. പോർച്ചുഗീസുകാർ കേരള കാർഷിക മേഖലയെ ഒന്നടങ്കം പുനരുദ്ധരിക്കാൻ ശ്രമിക്കുകയുണ്ടായി, അതിന്റെ ഫലമായി നമുക്ക് പലതും നേടാനും സാധിച്ചു. എങ്കിൽ കൂടിയും, കോളനിവാഴ്ച നമ്മുടെ കാർഷിക മേഖലയെ കുറച്ചൊന്നും അല്ല ചൂഷണം ചെയ്തത്. കൃഷി ചെയ്തിരുന്ന മണ്ണിനു മേലുള്ള അവകാശം പോലും നൽകാതെ, താങ്ങാവുന്നതിലും അധികം ചുങ്കം ചുമത്തി നമ്മുടെ കർഷകരെ ആത്മഹത്യയിലേക്കും തടവറകളിലേക്കും ആണ് വിദേശികൾ നയിച്ചത്. ബ്രിട്ടീഷ്‌ രാജ്യത്തെക്കാളും സമ്പന്നമായിരുന്ന ബംഗാളിനെ വെറും പട്ടിണികോലമാക്കി അവർ കപ്പൽ കയറി. അവർ നൽകിയ പല കാർഷിക വിളകളും ഇന്നും നമ്മുടെ നാടിന്റെ സമ്പത്ഘടനയുടെ നട്ടെല്ലായി നിലനിൽക്കുന്നു. ഉദാഹരണം, കാപ്പി,തേയില,റബ്ബർ. അന്നെന്ന പോലെ ഇന്നും കേരളം സുഗന്ധദ്രവ്യങ്ങൾക്ക് പേരുകേട്ട നാടാണ്‌. കൃഷിയെ ആശ്രയിച്ചായിരുന്നു നമ്മുടെ നാടിന്റെ വ്യവസായ മേഖലയും നിലനിന്നു പോയത്. 
കാർഷിക വിപ്ലവം അഥവാ ഹരിത വിപ്ലവം എന്ന് പറയുന്നത് 1940-1960 കാലഘട്ടത്തിൽ ഇന്ത്യയൊട്ടാകെ നടപ്പാക്കിയ ഏതാനും കാർഷിക വികസന പദ്ധതികൾ ആണ്, പ്രധാനമായും 1960കളിൽ..1961ൽ ഇന്ത്യ ഭക്ഷ്യ ക്ഷാമത്തിന്റെ പിടിയിൽ അകപ്പെട്ടു. അന്ന് നമ്മുടെ രാജ്യത്തെ ഇതിൽ നിന്നും രക്ഷിക്കുന്നതിനു വേണ്ടി ഇന്ത്യ ഗവണമൻറ മുന്നോട്ടു വച്ച പദ്ധതി ആണ് ഹരിത വിപ്ലവത്തിന് വഴി വച്ചത്. അന്ന് ഇന്ത്യയും ഇന്റർനാഷണൽ മൈസ്സ് ആൻഡ്‌ വീറ്റ്‌ ഇമ്പ്രൂവ്മെന്റ് സെന്റരും ചേർന്ന് ഇന്ത്യയിലേക്ക്‌ വീറ്റും, ir8 എന്ന നെല്ലിനവും ഇറക്കുമതി ചെയ്തു.. ഹരിത വിപ്ലവത്തിന്റെ നാഴികക്കല്ല് എന്ന് പറയുന്നത് രാസവളങ്ങളും, കീടനാശിനികളും ആയിരുന്നു. പുതിയ തരം വിത്തിനങ്ങൾ, കീടനാശിനികൾ, രാസവളങ്ങൾ ഇവയെല്ലാം കാർഷികോൽപ്പാദനം വളരെ വർദ്ധിപ്പിച്ചു. കുടാതെ സാങ്കേതികവിദ്യയിൽ ഉണ്ടായ മാറ്റങ്ങൾ പുതിയ യന്ത്രങ്ങൾ കൊണ്ടുവരുന്നതിനും കാരണമായി. ഇന്ത്യയിലെ മറ്റേതൊരു സംസ്ഥാനത്തെയും പോലെ കേരളത്തെയും ഈ മാറ്റങ്ങൾ ബാധിച്ചു. കാർഷികോല്പ്പാദനം വർദ്ധിച്ചു. ഭക്ഷ്യക്ഷാമം കുറഞ്ഞു. ഭക്ഷണരീതികൾ ആരോഗ്യപ്രദമായി, ആരോഗ്യം വർദ്ധിച്ചു, സമ്പത്ഘടന വളർന്നു, നാടിന്റെ ജീവിതം ആരോഗ്യപൂർണ്ണമായി.എന്നാൽ, പുതിയ ആരോഗ്യ പ്രശ്നങ്ങളും, പാരിസ്ഥിതിക പ്രശ്നങ്ങളും ഉയർന്നു വന്നു. അമിതമായ കീടനാശിനികളുടേയും, രാസവളങ്ങളുടേയും ഉപയോഗം മൂലം കാൻസർ പോലെയുള്ള മാരക രോഗങ്ങൾ പടർന്നു പിടിച്ചു, മാസ്ക് പോലെയുള്ള പ്രതിരോധ മുറകൾ ഉപയോഗിക്കാഞ്ഞത് കാരണം കീടനാശിനികൾ നശിപ്പിച്ചത് ഏതാനും മനുഷ്യ ജീവനുകൾ കൂടി ആണ്. പ്രകൃതി ഒന്നടങ്കം ചൂഷണം ചെയ്തു കൊണ്ടുള്ള രീതികൾ അവലംബിച്ചത് കൊണ്ട് തന്നെ, ഹരിതഗ്രഹ വാതക പ്രഭാവം, ജൈവവൈവിധ്യ നഷ്ടം, പുനസ്ഥാപിക്കാൻ കഴിയാത്ത ഊർജ്ജസ്രോതസ്സുകളുടെ നഷ്ടം ഇവയൊക്കെ ആയിരുന്നു ദീർഘകാല ഫലങ്ങൾ. ഇപ്പറഞ്ഞവ എല്ലാം തന്നെ നമ്മുടെ കേരളത്തെയും ബാധിച്ച പ്രശ്നങ്ങൾ ആയിരുന്നു. അതിന്റെ ഫലമായി 1940-60 കാലങ്ങളിൽ നാം നേടിയ വർധനവ്‌ പെട്ടെന്ന് തന്നെ കുറയുകയുണ്ടായി. മണ്ണിന്റെ ശേഷി നശിപ്പിച്ചു കൊണ്ടുള്ള കാർഷിക രീതി, വായുവിനെ മലിനമാക്കി കൊണ്ടുള്ള കൃഷി, ജീവജാലങ്ങളെ കൊന്നൊടുക്കി കൊണ്ടുള്ള വിപ്ലവം വേണ്ട എന്ന മുറവിളി ഉയർന്നു.

ഹരിതവിപ്ലവത്തിന് ശേഷം കാർഷിക മേഖലയിൽ വന്ന മുരടിപ്പ് ആഗോളവൽക്കരണം വന്നതൊടുകുടി ചില മാറ്റങ്ങൾക്ക് സാക്ഷിയായി. 1990കൂടി പോസ്റ്റ്‌മോഡിണിസം ആരംഭിച്ചു എന്ന് പൊതുവെ അന്ഗീകരിക്കപെട്ടിരിക്കുന്നു, ഈ കാലഘട്ടം മുതൽ തന്നെ കൃഷിയിൽ വ്യക്തമായ ചലനങ്ങൾ കാണാൻ കഴിയുന്നു.മട്ടുപ്പാവ് കൃഷിയും, പ്രകൃതി സൗഹൃദ കൃഷി രീതികളും, ജനിതക മാറ്റം വരുത്തിയ വിത്തിനങ്ങൾ നമ്മുടെ ഉൽപ്പാദന മേഖലയെ അടക്കി വാഴുന്ന കാഴ്ച ആണ് നമ്മുക്ക് കാണാൻ കഴിയുന്നത്‌. കൂടാതെ, കാർഷിക യന്ത്രങ്ങളിലും, രീതികളിലും നാം വ്യത്യാസങ്ങൾ ഉണ്ടാക്കി. കൃഷിയിൽ കേരളം ഇവിടെ നിന്ന് തുടങ്ങി എന്നും ഇന്ന് ഇവിടെ എത്തി നിൽക്കുന്നു എന്നും നാം തിരിച്ചറിയേണ്ടിയിരിക്കുന്നു. മിനിട്ടുകൾക്കുള്ളിൽ ഏക്കറുകളോളം ഉഴുതുമറിക്കുന്ന സാങ്കേതിക വിദ്യ ഇന്ന് നമ്മുടെ കൈയിൽ എത്തിയിട്ടുണ്ട്. കൃഷി മരിക്കുന്നു, ഇന്ന് കൃഷി ഇല്ല എന്ന് പറയുന്ന സമൂഹം തിരിച്ചറിയണം ഇന്ന് കേരളം പല മേഖലകളിലായി അതിവേഗം മുന്നേറിക്കഴിഞ്ഞു, ഇന്നും നാം മലയാളികൾ കൃഷിയുടെ അദ്ധ്യായങ്ങൾ മനസ്സിൽ സൂക്ഷിക്കുന്നു. അതിവേഗം ബഹുദൂരം നാം മുന്നേറും.


</doc>
<doc id="299211" url="https://ml.wikipedia.org/wiki?curid=299211" title="സി.പി. അരവിന്ദാക്ഷൻ">
സി.പി. അരവിന്ദാക്ഷൻ

മലയാളത്തിലെ നിരവധി ശാസ്ത്രരചനകളുടെ കർത്താവും അദ്ധ്യാപകനുമാണ് സി.പി. അരവിന്ദാക്ഷൻ. സംസ്ഥാന ശാസ്ത്ര സാങ്കേതിക പരിസ്ഥിതി കൗൺസിലിന്റെ 2013-ലെ ശാസ്ത്ര സാഹിത്യ പുരസ്‌കാരം നേടി. 
തിരുവനന്തപുരത്തെ ഗവൺമെന്റ് വിമൻസ് കോളേജിലെ പ്രിൻസിപ്പലായി വിരമിച്ചു. കേരള ശാസ്ത്ര സാഹിത്യ പരിഷത്തുമായി ബന്ധപ്പെട്ട് ദീർഘകാലം പ്രവർത്തിച്ചു. കുട്ടികൾക്കുള്ള മികച്ച ശാസ്ത്രപുസ്തകത്തിനുള്ള 2013ലെ പുരസ്‌കാരത്തിനാണ് ഡോ. സി.പി. അരവിന്ദാക്ഷൻ അർഹനായി. 'മധുരം അതിമധുരം രസതന്ത്രം' എന്ന കൃതിയാണ് അവാർഡിന് അർഹനാക്കിയത്. 


</doc>
<doc id="299213" url="https://ml.wikipedia.org/wiki?curid=299213" title="വാമൊഴി">
വാമൊഴി

വാമൊഴി അഥവാ വായ്മൊഴി എന്നാൽ സംസാരഭാഷ. വാമൊഴിയുടെ അടിസ്ഥാനം മനുഷ്യരുടെ സ്വരോച്ചാരണത്തിലാണു്. ഇതു് വരമൊഴി അല്ലെങ്കിൽ എഴുത്തുഭാഷയുമായിട്ടും, ആംഗ്യഭാഷയുമായിട്ടും കൈകളുടെ ഉപയോഗത്തിന്റെ അഭാവത്തിൽ വ്യത്യസ്തമാകുന്നു. ചില ഭാഷാശാസ്ത്രജ്ഞന്മാർ ആംഗ്യഭാഷകളെയും വാമൊഴിയുടെ കൂട്ടത്തിൽ ചേർക്കുന്നു.

വാമൊഴിയിൽ വാക്കുകളുടെയും വാക്യങ്ങളുടെയും അർത്ഥം പലപ്പോഴും പശ്ചാത്തലത്തിലൂടെ മാത്രമാണു് വ്യക്തമാകുന്നതു്. എന്നാൽ വരമൊഴിയിൽ എഴുതപ്പെട്ട വാക്യങ്ങളിൽനിന്നും നേരിട്ടു് രചയിതാവിന്റെ ഉദ്ദേശ്യം ഗ്രഹിക്കാവുന്നതായിരിക്കും. കൂടാതെ വാമൊഴിയിൽ പൊതുവായ അനുഭവ സമ്പത്തെച്ചൊല്ലിയാണു് പ്രസ്താവനകളുടെ സത്യാസത്യങ്ങളെക്കുറിച്ചുള്ള വാദങ്ങൾ തീരുമാനിക്കപ്പെടുന്നതെങ്കിൽ, വരമൊഴിയിൽ നേരായ ക്രമത്തിലുള്ള തർക്കങ്ങൾക്കാണു് സ്വാധീനം. മാത്രമല്ല, വാമൊഴിയിൽ പലപ്പോഴും ആത്മനിഷ്ഠമായ വിഷയങ്ങളെക്കുറിച്ചായിരിക്കും ചർച്ച, വരമൊഴിയിലോ വസ്തുനിഷ്ഠമായവയെക്കുറിച്ചും.

വാമൊഴിയും വരമൊഴിയും തമ്മിലുള്ള ബന്ധം സങ്കീർണ്ണമാണു്. ഭാഷാശാസ്ത്രജ്ഞന്മാർക്കിടയിൽ ഇപ്പൊഴത്തെ പൊതു അഭിപ്രായം വാമൊഴി സ്വതസ്സിദ്ധമാണെന്നും വരമൊഴി സാമൂഹികസൃഷ്ടിയാണെന്നുമാണു്. എന്നാൽ പ്രാഗ്സ്കൂളിലെന്നപൊലുള്ള ഭാഷാശാസ്ത്രജ്ഞന്മാർ ചിലരുടെ അഭിപ്രായപ്രകാരം വാമൊഴിക്കും വരമൊഴിക്കും തമ്മിലുള്ള അന്തരത്തിനാലും, അവ രണ്ടിനുമുള്ള ചില തനതായ ഗുണവിശേഷങ്ങളാലും വരമൊഴി വാമൊഴിയിൽ അതിഷ്ഠിതമാണെന്ന വാദം തെറ്റാണു്.



</doc>
<doc id="299221" url="https://ml.wikipedia.org/wiki?curid=299221" title="ഇന്ത്യൻ ആഭ്യന്തര മന്ത്രി">
ഇന്ത്യൻ ആഭ്യന്തര മന്ത്രി

ഇന്ത്യയുടെ ആഭ്യന്തര വകുപ്പ് തലവനാണ് ഇന്ത്യൻ ആഭ്യന്തര മന്ത്രി. നിലവിൽ ഈ വകുപ്പ് കൈകാര്യം ചെയ്യുന്നത് അമിത് ഷായാണ്.


</doc>
<doc id="299237" url="https://ml.wikipedia.org/wiki?curid=299237" title="പി.കെ. കണാരു">
പി.കെ. കണാരു

കേരള ഫോക്‌ലോർ അക്കാദമിയുടെ ഗുരുപൂജ പുരസ്‌കാരം ലഭിച്ച തിറയാട്ട കലാകാരനാണ് പി.കെ. കണാരു. ചെണ്ട, ഗഞ്ചിറ എന്നിവയ്ക്കു പുറമേ അപൂർവ വാദ്യോപകരണമായ തരിപ്പറയിലും പണിക്കർക്ക് വൈദഗ്ദ്ധ്യമുണ്ട്. 
14-ാം വയസ്സിൽ നാട്ടിലെ സ്ഥാനികളായ നടുവിലക്കണ്ടി കുടുംബക്ഷേത്രത്തിൽ കോലംകെട്ടിയാണ് കണാരു തിറയാട്ടക്കലാ രംഗത്തേക്ക് പ്രവേശിക്കുന്നത്. ഉള്ളിയേരി മാമ്പൊയിൽ മുതൽ കൊടശ്ശേരിക്കുന്നുവരെയും അടുവാടു മുതൽ തോരായിവരെയും പത്തര ദേശത്തെ തിറയാട്ടങ്ങളുടെ കാരണവരാണ്. കണാരുപണിക്കരുടെ ഗുളികൻ, കുട്ടിച്ചാത്തൻ, ഘണ്ഠാകർണൻ കോലങ്ങൾ ഭക്തരുടെ ആദരവ് ഏറെ പിടിച്ചുപറ്റിയിട്ടുണ്ട്. കോഴിക്കോട് ആകാശവാണിയിൽ മാരൻപാട്ടും തോറ്റംപാട്ടുകളും മുപ്പതു വർഷമായി കണാരുപണിക്കരും ഭാര്യ ചെരിയമ്മയും അവതരിപ്പിച്ചു വരുന്നു. 


</doc>
<doc id="299242" url="https://ml.wikipedia.org/wiki?curid=299242" title="വി. ബാലൻ">
വി. ബാലൻ

നാടൻകലാരംഗത്തെ സംഭാവനകൾക്കുള്ള പി.കെ.കാളൻ പുരസ്‌കാരം ലഭിച്ച കലാകാരനാണ് വി. ബാലൻ. 1976 ൽ ഹരിജൻ നാടൻ കലാസംഘം രൂപീകരിച്ചു. വിദ്യാത്ഥികൾക്കും യുവജനങ്ങൾക്കുമായി നിരവധി പരിശീലന ക്ലാസുകൾ നടത്തി വരുന്നു.
പാലക്കാട് തൃത്താല സ്വദേശിയാണ്. പരമ്പരാഗതമായി നാടൻകലാരൂപങ്ങൾ പരിശീലിച്ച വി.ബാലൻ പറപൂതൻ കളി, ഭദ്രകാളിയാട്ടം, കുട്ടിച്ചാത്തനാട്ടം, കരിങ്കാളിയാട്ടം, മലവാഴിയാട്ടം തുടങ്ങിയ കലകളിൽ വിദഗ്ദ്ധനാണ്. 


</doc>
<doc id="299279" url="https://ml.wikipedia.org/wiki?curid=299279" title="ആസ്ട്രോ-ഹങ്കേറിയൻ സാമ്രാജ്യം">
ആസ്ട്രോ-ഹങ്കേറിയൻ സാമ്രാജ്യം

1867 മുതൽ 1918 വരെ നിലനിന്നിരുന്ന ആസ്ട്രോ ഹംഗേറിയൻ സാമ്രാജ്യം ഒരു ഭരണഘടനാ യൂണിയൻ ആയിരുന്നു. ഇത് ആസ്ട്രിയ-ഹംഗറി എന്ന പേരിലും അറിയപ്പെട്ടിരുന്നു. ഈ സാമ്രാജ്യം ഒന്നാം ലോകമഹായുദ്ധത്തിലെ തോൽവി ഫലമായി തകർന്നു.1867 ലെ ഉടമ്പടി പ്രകാരമാണ് രണ്ടു രാജ്യങ്ങൾ ചേർന്ന ഈ വലിയസാമ്രാജ്യം നിലവിൽ വന്നത്. ഈ ഉടമ്പടിയുടെ ഫലമായി രണ്ടു രാജ്യങ്ങൾക്കും തുല്യ ഭരണ പ്രാധിനിത്യമുള്ള സാമ്രാജ്യമായി ഇത് മാറി. വിദേശകാര്യം, സൈനികം എന്നീ വകുപ്പുകൾ രണ്ടു രാജ്യങ്ങളും ഒരുമിച്ച് നിയന്ത്രിച്ചപ്പോൾ, മറ്റ് വകുപ്പുകൾ രണ്ടു രാജ്യങ്ങൾക്കും പ്രത്യേകം ആയിരുന്നു.

ഈ സാമ്രാജ്യം യൂറോപ്പിലെ ഒരു പ്രധാന ശക്തിയായി മാറി . റഷ്യൻ സാമ്രാജ്യത്തിനു ശേഷം യൂറോപ്പിലെ ഏറ്റവും വിസ്തൃതമായ സാമ്രാജ്യം ഇതായിരുന്നു. റഷ്യൻ സാമ്രാജ്യവും ജർമ്മൻ സാമ്രാജ്യവും കഴിഞ്ഞാൽ ഏറ്റവും കൂടുതൽ ജനസംഖ്യയുള്ള യൂറോപ്യൻ സാമ്രാജ്യമായിരുന്നു ആസ്ട്രോ-ഹംഗറി.യു.എസ്.എ,ജർമ്മനി,ബ്രിട്ടൺ എന്നിവ കഴിഞ്ഞാൽ ലോകത്തിലെ ഏറ്റവും വലിയ യന്ത്രനിർമ്മാണ വ്യവസായം ആസ്ട്രോ-ഹംഗറിയിൽ ആയിരുന്നു. ആസ്ട്രോ ഹംഗേറിയൻ സാമ്രാജ്യത്തിൽ ആസ്ട്രിയ , ഹംഗറി എന്നീ രണ്ടു രാജ്യങ്ങൾക്ക് പുറമേ ഹംഗറിയുടെ കീഴിൽ സ്വയംഭരണ അധികാരമുള്ള ക്രോയേഷ്യ-സ്ലോവേനിയ രാജ്യവും ഉണ്ടായിരുന്നു. 1878 നു ശേഷം ബോസ്നിയ-ഹെർസഗോവിനയും ആസ്ട്രോ-ഹംഗേറിയൻ സാമ്രാജ്യത്തിന്റെ സൈനിക നിയന്ത്രണത്തിലായി.1908 ൽ ബോസ്നിയ-ഹെർസഗോവിന പൂർണ്ണമായും ആസ്ട്രോ ഹംഗേറിയൻ സാമ്രാജ്യത്തിന്റെ ഭാഗമായി. 

ഓസ്ട്രിയ-ഹംഗറി, ജർമ്മനി, ബൾഗേറിയ, ഓട്ടോമൻ സാമ്രാജ്യം എന്നിവ ചേർന്ന കേന്ദ്രീയശക്തികളുമായിരുന്നു ഒന്നാം ലോക മഹായുദ്ധത്തിൽ യുദ്ധരംഗത്ത് സജീവമായി നിലയുറപ്പിച്ചത്. വെഴ്സായ് ഉടമ്പടി ഒപ്പുവച്ചതിനു ശേഷം ഒന്നാം ലോകമഹായുദ്ധം അവസാനിച്ചു.യുദ്ധാനന്തരം ഈ സാമ്രാജ്യം ആസ്ട്രിയ,ഹംഗറി എന്നീ രാജ്യങ്ങൾക്ക് പുറമേ, യൂഗോസ്ലാവിയ,ചെക്കൊസ്ലൊവാക്യ എന്നീ രാജ്യങ്ങൾ ആയി വിഭജിക്കപ്പെട്ടു.


</doc>
<doc id="299287" url="https://ml.wikipedia.org/wiki?curid=299287" title="സൈലന്റ് വാലി പിലിഗിരിയൻ">
സൈലന്റ് വാലി പിലിഗിരിയൻ

കേരളതദ്ദേശവാസിയായ ഒരു പിലിഗിരിയൻ തവളയാണ് സൈലന്റ് വാലി പിലിഗിരിയൻ അഥവാ Thampi's Torrent Frog (Silent Valley Dancing Frog). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്. എസ്.ഡി. ബിജു, സുശീൽ ദുട്ട, റോബർട്ട് ലിങ്കർ, എം.എസ്. രവിചന്ദ്രൻ എന്നിവർ ചേർന്നാണ് കണ്ടത്തിയത്. നനവാർന്ന ഉയരം കുറഞ്ഞ പ്രദേശത്തുള്ള കാടുകളിലും നദികളിലും കണ്ടുവരുന്നു. 



</doc>
<doc id="299294" url="https://ml.wikipedia.org/wiki?curid=299294" title="എ റ്റെയിൽ ഒഫ് ടു സിറ്റീസ്">
എ റ്റെയിൽ ഒഫ് ടു സിറ്റീസ്

എ ടെയിൽ ഓഫ് ടു സിറ്റീസ് ആദ്യമായി പ്രസിദ്ധികരിച്ചത് 1859-ൽ ആണ്. ചാൾസ് ഡിക്കെൻസ് ആണ് ഈ നോവെൽ എഴുതിയത്. ഇത് ഡിക്കെൻസിന്റെ പ്രശസ്തമായ നോവലിൽ ഒന്നാണ് .
ഫ്രഞ്ചു വിപ്ലവത്തിന്റെ പാശ്ചാത്തലത്തിലാണ് ഈ നോവൽ കടന്നു പോവുന്നത്.




</doc>
<doc id="299301" url="https://ml.wikipedia.org/wiki?curid=299301" title="ഹെഡി ലമാർ">
ഹെഡി ലമാർ

ഒരു ഓസ്ട്രിയൻ അമേരിക്കൻ നടിയും ഗവേഷകയുമായിരുന്നു ഹെഡി ലമാർ (9 നവംബർ 1914 – 19 ജനുവരി 2000) നഗ്ന സീനുകൾക്ക് വിവാദമാർജ്ജിച്ച "എക്സ്റ്റസി" (1933) എന്ന ചിത്രത്തിലെ അഭിനയത്തിലെത്തിനിന്ന ജർമനിയിലെ തന്റെ ആദ്യകാല ചലച്ചിത്ര ജീവിതത്തിനുശേഷം ലമാർ ഹോളിവുഡിലേയ്ക്ക് കുടിയേറി. MGM തലവൻ ലൂയിസ് ബി. മേയറിന്റെ ക്ഷണമനുസരിച്ച് ഹോളിവുഡിലെത്തിയ ലമാർ സ്റ്റുഡിയോയുടെ സുവർണ്ണകാലത്ത് ഒരു താരമായി വിളങ്ങി.

ഹോളിവുഡിലെത്തിയ ലമാർ ശാസ്ത്രീയ കണ്ടുപിടിത്തങ്ങളിലും ശ്രദ്ധ കേന്ദ്രീകരിച്ചു. ശാസ്ത്രത്തിന് ലമാറിന്റെ ഏറ്റവും വലിയ സംഭാവന ഇന്നത്തെ വയർലസ് ആശയവിനിമയത്തിന് അടിസ്ഥാനമായ സ്പ്രെഡ് സ്പെക്ട്രം കമ്മ്യൂണിക്കേഷൻ, ഫ്രീക്വൻസി ഹോപ്പിങ് എന്നീ സാങ്കേതികവിദ്യകൾ കമ്പോസർ ജോർജ്ജ് അന്റെയിലുമൊത്ത് കണ്ടുപിടിച്ചു എന്നതാണ്.

According to Lamarr biographer Stephen Michael Shearer (pp. 8, 339), she was born in 1914, not 1913.


</doc>
<doc id="299314" url="https://ml.wikipedia.org/wiki?curid=299314" title="ആസ്​പിൻവാൾ ഹൗസ്">
ആസ്​പിൻവാൾ ഹൗസ്

1867-ൽ ഇംഗ്ലീഷുകാരുടെ വാസ്തുശില്പ ശൈലിയിൽ കൊച്ചി തീരത്തു നിർമിച്ച കെട്ടിടമാണ് ആസ്​പിൻവാൾ ഹൗസ്. സുഗന്ധ വ്യഞ്ജനങ്ങളുടെയും തേയില, റബ്ബർ എന്നിവയുടെ കയറ്റുമതി നടത്തിയിരുന്ന ആസ്​പിൻവാൾ കമ്പനിയുടെ കൊച്ചി ആസ്ഥാനമായിരുന്നിവിടം. നിരവധി ഓഫീസ് കെട്ടിടങ്ങളും പണ്ടകശാലകളും ഒരു ബംഗ്ലാവും ഇവിടുണ്ട്. കേരളത്തിൽ നിന്ന് കയറും സുഗന്ധ വ്യഞ്ജനങ്ങളുമെല്ലാം കയറ്റുമതി ചെയ്തിരുന്ന കമ്പനിയുടെ ഓഫീസും കപ്പൽത്തുറയും ലബോറട്ടറിയും ഗോഡൗണുമെല്ലാമായിരുന്നു ഇവിടം. 2012 ലെയും 2014 ലെയും 2016 ലെയും കൊച്ചി-മുസിരിസ് ബിനാലെകളുടെ മുഖ്യ വേദിയാണ് ഇത്. 
മട്ടാഞ്ചേരിയിലേക്കു പോകുന്ന വഴി ഫോർട്ട് കൊച്ചിയിലാണിത്.



</doc>
<doc id="299317" url="https://ml.wikipedia.org/wiki?curid=299317" title="കല്യാൺ സിങ്">
കല്യാൺ സിങ്

രാജസ്ഥാനിലെ ഗവർണറാണ് കല്യാൺ സിങ്. ബാബരി മസ്ജിദ്‌ തകർക്കപ്പെടുമ്പോൾ കല്യാൺ സിങായിരുന്നു ഉത്തർപ്രദേശ് മുഖ്യമന്ത്രി.


</doc>
<doc id="299320" url="https://ml.wikipedia.org/wiki?curid=299320" title="ആറന്മുള ഹരിഹരപുത്രൻ">
ആറന്മുള ഹരിഹരപുത്രൻ

മലയാളത്തിലെ നിരവധി ശാസ്ത്രരചനകളുടെ കർത്താവും സർവ്വ വിജ്ഞാനകോശം മുൻ എക്‌സിക്യുട്ടീവ് എഡിറ്ററുമാണ് ഡോ. ആറന്മുള ഹരിഹരപുത്രൻ . സംസ്ഥാന ശാസ്ത്ര സാങ്കേതിക പരിസ്ഥിതി കൗൺസിലിന്റെ 2013-ലെ ശാസ്ത്രവിഷയത്തെ ആഴത്തിൽ പ്രതിപാദിക്കുന്ന ഗ്രന്ഥത്തിനുള്ള ശാസ്ത്ര സാഹിത്യ പുരസ്‌കാരം നേടി.


</doc>
<doc id="299325" url="https://ml.wikipedia.org/wiki?curid=299325" title="സോയി ഡേഷനൽ">
സോയി ഡേഷനൽ

ഒരു അമേരിക്കൻ ഗായികയും നടിയുമാണ് സോയി ഡേഷനൽ.1999-ൽ മംഫോർഡ് എന്ന ചിത്രത്തിലും കാമറോൺ ക്രോയുടെ 'അലോസ് ഫാഷസ്' (2000) എന്ന ചിത്രത്തിലും അഭിനയിച്ചു. ദ ഗുഡ് ഗേൾ (2002), ദി ന്യൂ ഗയ് (2002), എൽഫ് (2003), ദി ഹിച്ചിഹിക്കേർസ് ഗൈഡ് ടു ദി ഗാലക്സി (2005), ഫെയ്ലർ ടു ലോഞ്ച് (2006), യെസ് മാൻ 2008), (500) ഡെയ്സ് ഓഫ് സമ്മർ (2009). മാസി (2001), അൾ ദി റിയൽ ഗേൾസ് (2003), വിന്റർ പാസിംഗ് (2005), ബ്രിഡ്ജ് ടു ടെറാബീതിയ (2007) എന്നീ ചിത്രങ്ങളിലും നാടകങ്ങളിലും അഭിനയിച്ചു. 2011 മുതൽ തന്നെ, ഫെയ്ക്സ് സിറ്റ് കോംന്റെ "ന്യൂ ഗേൾ" എന്ന ചിത്രത്തിൽ "ജസീക്ക ഡേ" ആയി അഭിനയിച്ചിരുന്നു. അവയ്ക്ക് എമ്മി അവാർഡ് നാമനിർദ്ദേശവും മൂന്ന് ഗോൾഡൻ ഗ്ലോബ് പുരസ്കാരവും ലഭിക്കുകയുണ്ടായി.



</doc>
<doc id="299328" url="https://ml.wikipedia.org/wiki?curid=299328" title="മുരളി മനോഹർ ജോഷി">
മുരളി മനോഹർ ജോഷി

മുൻ രാജ്യസഭ എം. പിയും ഭാരതീയ ജനതാ പാർട്ടി പ്രവർത്തകനുമാണ് മുരളി മനോഹർ ജോഷി (ജനനം: 5 ജനുവരി 1934). 1991 നും 1993 നും ഇടയിൽ അദ്ദേഹം പാർട്ടിയുടെ പ്രസിഡന്റായിരുന്നു. കാൺപൂർ പാർലമെന്റ് മണ്ഡലത്തിലെ മുൻ പാർലമെന്റ് അംഗമായിരുന്നു മുരളി മനോഹർ ജോഷി. ആദ്യകാലത്ത് അലഹബാദ് സർവകലാശാലയിൽ ഭൗതികശാസ്ത്ര പ്രൊഫസറായിരുന്നു അദ്ദേഹം. ജോഷി പിന്നീട് ദേശീയ ഡെമോക്രാറ്റിക് അലയൻസ് സർക്കാരിൽ കേന്ദ്ര മാനവ വിഭവശേഷി വികസന മന്ത്രിയായിരുന്നു. ഏറ്റവും ഉയർന്ന രണ്ടാമത്തെ സിവിലിയൻ അവാർഡായ പത്മവിഭൂഷനെ 2017 ൽ ഇന്ത്യാ ഗവൺമെന്റ് ജോഷിക്ക് നൽകി.
ഉത്തരേന്ത്യയിലെ അൽമോറയിൽ കുമയോൺ ഹിൽസ് പ്രദേശത്തിനടുത്ത്, 1934 ജനുവരി 5 നാണ് ജോഷി ജനിച്ചത്. ഇന്ന് ഉത്തരാഖണ്ഡ് സംസ്ഥാനത്തിന്റെ ഭാഗമാണിത്. ചാന്ദ്‌പൂർ, ബിജ്‌നോർ, അൽമോറ എന്നിവിടങ്ങളിൽ ജോഷി പ്രാഥമിക വിദ്യാഭ്യാസം നേടി. മീററ്റ് കോളേജിൽ നിന്നും ബി.എസ്.സിയും തുടർന്ന് അലഹബാദ് സർവകലാശാലയിൽ നിന്ന് എം.എസ്.സി. പൂർത്തിയാക്കുകയും ചെയ്തു. പിന്നീട് ആർ‌. എസ്‌. എസ്. സംഘചലക് ആയി മാറിയ പ്രൊഫസർ രാജേന്ദ്ര സിംഗ് അദ്ദേഹത്തിന്റെ അദ്ധ്യാപകരിലൊരാളായിരുന്നു. അലഹബാദ് സർവകലാശാലയിൽ നിന്ന് ഡോക്ടറേറ്റ് നേടി. സ്പെക്ട്രോസ്കോപ്പി ആയിരുന്നു അദ്ദേഹത്തിന്റെ ഡോക്ടറൽ തീസിസിന്റെ വിഷയം. ഭൗതികശാസ്ത്രത്തിൽ ഹിന്ദിയിൽ അദ്ദേഹം ഒരു ഗവേഷണ പ്രബന്ധം പ്രസിദ്ധീകരിച്ചു, ഇത്തരത്തിലുള്ള ആദ്യത്തെ ഗവേഷണ പ്രബന്ധമാണിത്. പിഎച്ച്ഡി പൂർത്തിയാക്കിയ ശേഷം ജോഷി അലഹബാദ് സർവകലാശാലയിൽ ഭൗതികശാസ്ത്രം പഠിപ്പിക്കാൻ തുടങ്ങി.


</doc>
<doc id="299336" url="https://ml.wikipedia.org/wiki?curid=299336" title="ബിനോയ് കൃഷ്ണ ബസു">
ബിനോയ് കൃഷ്ണ ബസു

ബംഗാളിൽ നിന്നുള്ള ഇന്ത്യൻ സ്വാതന്ത്ര്യസമര സേനാനിയായിരുന്നു ബിനോയ് കൃഷ്ണ ബസു. 1908 സെപ്റ്റംബർ 11 നു രേവതിമോഹൻ ബസുവിന്റെ മകനായി ബംഗാളിലെ രോഹിത് ബോഗിലായിരുന്നു ഇദ്ദേഹം ജനിച്ചത്. ഇങ്ലീഷ് പോലീസുമായി ഉണ്ടായ വെടിവയ്പിൽ പരുക്കേറ്റ ബിനോയ് 1930 ഡിസംബർ 13ന് മരണമടഞ്ഞു.



</doc>
<doc id="299340" url="https://ml.wikipedia.org/wiki?curid=299340" title="അമിത് ഷാ">
അമിത് ഷാ

ഭാരതീയ ജനതാ പാർട്ടിയുടെ നിലവിലെ ദേശീയ അധ്യക്ഷൻ ആണ് അമിത് അനിൽചന്ദ്ര ഷാ എന്ന  അമിത് ഷാ (ജനനം 22 ഒക്ടോബർ 1964). 2019 മേയ് 30-ന് ഇദ്ദേഹം ഇന്ത്യയുടെ ആഭ്യന്തര മന്ത്രിയായി ചുമതലയേറ്റു.

1997 (ഉപതിരഞ്ഞെടുപ്പ്), 1998, 2002, 2007 നിയമസഭാ തിരഞ്ഞെടുപ്പുകളിൽ ഗുജറാത്തിലെ സാകേജ് നിയോജകമണ്ഡലത്തിൽ നിന്നും ജയിച്ച് നിയമസഭാംഗമായി. ഇന്ത്യയുടെ പ്രധാനമന്ത്രി നരേന്ദ്ര മോദിയുടെ അടുത്ത സഹപ്രവർത്തകരിൽ ഒരാൾ കൂടിയാണ് അമിത് ഷാ. നരേന്ദ്ര മോദി ഗുജറാത്ത് മുഖ്യമന്ത്രിയായിരുന്നപ്പോൾ, പല നിർണ്ണായ തീരുമാനങ്ങളും എടുത്തിരുന്നത് ഷാ ആയിരുന്നു. 2012 ലെ തിരഞ്ഞെടുപ്പിൽ ഗുജറാത്തിലെ നാരാൺപുര മണ്ഡലത്തിൽ നിന്നും തിരഞ്ഞെടുക്കപ്പെട്ടു, വീണ്ടും ഗുജറാത്ത് നിയമസഭയിലെത്തി.

2014 ലോക്സഭാ തിരഞ്ഞെടുപ്പിൽ ഉത്തർപ്രദേശ് സംസ്ഥാനത്തിന്റെ ചുമതല അമിത് ഷാക്കായിരുന്നു. മത്സരിച്ച 80 സീറ്റുകളിൽ 73 സീറ്റുകളിലും വിജയിച്ച് ഉത്തർപ്രദേശിൽ ഭാരതീയ ജനതാ പാർട്ടി അതിന്റെ ചരിത്രത്തിലെ ഏറ്റവും മികച്ച വിജയം കരസ്ഥമാക്കി. ഈ വിജയത്തോടെ, അമിത് ഷാ, ഭാരതീയ ജനതാ പാർട്ടിയുടെ ദേശീയ അധ്യക്ഷസ്ഥാനത്തേക്കു തിരഞ്ഞെടുക്കപ്പെടുകയും ചെയ്തു.

1964 ഒക്ടോബർ 22 നു ബോംബെയിലെ ഒരു ഗുജറാത്തി-ബനിയ കുടുംബത്തിലാണ് അമിത് ഷാ ജനിച്ചത്. പിതാവ് അനിൽചന്ദ്ര ഷാ ഒരു ബിസിനസ്സുകാരനായിരുന്നു. ബോംബെയിൽ സ്കൂൾ വിദ്യാഭ്യാസത്തിനു ശേഷം, ഉപരിപഠനത്തിനായി ഗുജറാത്തിലേക്കു പോയി. അഹമ്മദാബാദിലെ യു.സി.ഷാ കോളേജിൽ ബയോകെമിസ്ട്രിയിൽ അദ്ദേഹം പ്രവേശനം നേടി. ബിരുദം പൂർത്തിയാക്കിയ ശേഷം, പിതാവിനെ വ്യാപാരത്തിൽ സഹായിക്കാൻ തുടങ്ങി. അഹമ്മദാബാദിലെ സഹകരണ സംഘങ്ങളിൽ ഓഹരി ദല്ലാളായും അമിത് ജോലി ചെയ്തിട്ടുണ്ട്.

വളരെ ചെറിയ പ്രായത്തിൽ തന്നെ ഷാ, രാഷ്ട്രീയ സ്വയം സേവക സംഘത്തിന്റെ പ്രവർത്തകനായിരുന്നു. അയൽപക്കത്തുള്ള ശാഖകളിൽ ഷാ, സ്ഥിരം സാന്നിദ്ധ്യമായിരുന്നു. അഹമ്മദാബാദിലെ കോളേജ് വിദ്യാഭ്യാസ കാലഘട്ടത്തിലാണ് ഒരു സന്നദ്ധപ്രവർത്തകനായി സംഘത്തിൽ ചേരുന്നത്. ആർ.എസ്സ്.എസ്സ് പ്രവർത്തനകാലഘട്ടത്തിലാണ് 1982 ൽ അമിത് ഷാ ആദ്യമായി നരേന്ദ്ര മോദിയെ കാണുന്നത്. അഹമ്മദാബാദിലെ യുവതലമുറയെ സംഘടിപ്പിക്കാനുള്ള ചുമതലയുള്ള ആർ.എസ്സ്.എസ്സ് പ്രചാരക് ആയിരുന്നു അക്കാലത്ത് നരേന്ദ്ര മോദി.

രാഷ്ട്രീയ സ്വയംസേവക സംഘത്തിന്റെ വിദ്യാർത്ഥി സംഘടനയായ അഖില ഭാരതീയ വിദ്യാർത്ഥി പരിഷത്തിന്റെ നേതാവായാണ് അമിത് ഷാ, തന്റെ രാഷ്ട്രീയ ജീവിതം ആരംഭിക്കുന്നത്. 1986 ൽ ഭാരതീയ ജനതാ പാർട്ടി അംഗമായി. ഭാരതീയ ജനതാ പാർട്ടിയുടെ യുവജന വിഭാഗമായ ഭാരതീയ ജനതാ യുവ മോർച്ചയുടെ സജീവ പ്രവർത്തകനായിരുന്നു ഷാ. പാർട്ടിയിലെ നേതൃത്വപടവുകൾ ഷാ, അതിവേഗം കീഴടക്കി. 1991 ലെ പൊതു തിരഞ്ഞെടുപ്പിൽ അദ്വാനിയുടെ തിരഞ്ഞെടുപ്പു പ്രചാരണത്തിനു ചുക്കാൻ പിടിച്ചത് ഷാ ആയിരുന്നു.

1995 ൽ കേശുഭായ് പട്ടേലിന്റെ നേതൃത്വത്തിൽ ഗുജറാത്തിൽ ഭാരതീയ ജനതാ പാർട്ടി ആദ്യത്തെ സർക്കാരുണ്ടാക്കി. കോൺഗ്രസ്സിനു ശക്തമായ സ്വാധീനമുള്ള ഗുജറാത്തിലെ ഗ്രാമീണ മേഖലകളിൽ നരേന്ദ്ര മോദിയുടേയും, അമിത് ഷായുടേയും പ്രവർത്തന ഫലമായി ഭാരതീയ ജനതാ പാർട്ടിക്കു മുന്നേറ്റം നേടാനായി. ഓരോ ഗ്രാമങ്ങളിലും ചെന്ന് അവിടെ സ്വാധീനമുള്ള വ്യക്തിയെ ഭാരതീയ ജനതാ പാർട്ടിയിൽ അംഗമാക്കുക എന്ന നയമാണ് ഇരുവരും സ്വീകരിച്ചത്. ഇത്തരത്തിൽ ഏതാണ്ട് എണ്ണായിരത്തോളം നേതാക്കളെ അവർ ഭാരതീയ ജനതാ പാർട്ടി അംഗങ്ങളാക്കി.

ഗുജറാത്തിന്റെ സമ്പദ് വ്യവസ്ഥയുടെ നട്ടെല്ലായിരുന്നു, അവിടത്തെ സഹകരണപ്രസ്ഥാനങ്ങൾ. ഈ സഹകരണസംഘങ്ങളിലെല്ലാം കോൺഗ്രസ്സിനായിരുന്നു സ്വാധീനം. മോദിയും, ഷായും മുൻ തന്ത്രമുപയോഗിച്ചു തന്നെ, ഇവിടങ്ങളിൽ കോൺഗ്രസ്സിന്റെ സ്വാധീനം കുറച്ചു. 1999 ൽ ഇന്ത്യയിലെ തന്നെ വലിയ സഹകരണസ്ഥാപനങ്ങളിലൊന്നായ അഹമ്മദാബാദ് ജില്ലാ സഹകരണ ബാങ്കിന്റെ പ്രസിഡന്റായി ഷാ തിരഞ്ഞെടുക്കപ്പെട്ടു. ജാതി വോട്ടുകളുടെ പിൻബലത്തിലാണ് സാധാരണ ഇത്തരം സ്ഥാപനങ്ങളിൽ നേതൃസ്ഥാനത്തേക്ക് ആളുകൾ തിരഞ്ഞെടുക്കപ്പെടുന്നത്. പട്ടേൽ, ക്ഷത്രിയ വിഭാഗങ്ങളിലൊന്നും പെടാഞ്ഞിട്ടു പോലും ഷാ പ്രസിഡന്റായി തിരഞ്ഞെടുക്കപ്പെട്ടു. 36 കോടി കടം ഉള്ള ബാങ്ക്, അക്കാലത്ത് തകർച്ചയുടെ വക്കിലായിരുന്നു. ഷായുടെ സാരഥ്യത്തിനു കീഴിൽ അടുത്ത വർഷം, ബാങ്കിന്റെ ലാഭം 27 കോടി രൂപയായി മാറി. 2014 ആയപ്പോഴേക്കും, ബാങ്കിന്റെ ലാഭം 250 കോടി രൂപയായി. ബാങ്കിന്റെ ഭരണസമിതിയിൽ ഭൂരിഭാഗവും, ഭാരതീയ ജനതാ പാർട്ടിയോടു ആഭിമുഖ്യമുള്ളവരോ, പാർട്ടി പ്രവർത്തകരോ ആയിരിക്കാൻ ഷാ പ്രത്യേകം ശ്രദ്ധിച്ചിരുന്നു. 

ഗുജറാത്തിലെ കായിക സംഘടനകളുടെ ഭരണവും, തങ്ങളുടെ കൈപിടിയിലൊതുക്കാൻ മോദിയും, ഷായും തീരുമാനിച്ചു. ഇതിന്റെ ഭാഗമായി ഗുജറാത്ത് സ്റ്റേറ്റ് ചെസ്സ് അസ്സോസ്സിയേഷന്റെ പ്രസിഡന്റായി ഷാ തിരഞ്ഞെടുക്കപ്പെട്ടു. 2009 ൽ ഗുജറാത്ത് ക്രിക്കറ്റ് അസ്സോസ്സിയേഷൻ വൈസ്-പ്രസിഡന്റായി തിരഞ്ഞെടുക്കപ്പെട്ടു. അക്കാലയളവിൽ നരേന്ദ്ര മോദി ആയിരുന്നു സംഘടനയുടെ പ്രസിഡന്റ്, 2014 ൽ മോദി ഇന്ത്യൻ പ്രധാനമന്ത്രിയായി സ്ഥാനമേറ്റെടുത്തപ്പോൾ, ഷാ അസ്സോസ്സിയേഷന്റെ പ്രസിഡന്റായി ഐക്യകണ്ഠേന തിരഞ്ഞെടുക്കപ്പെട്ടു.

1990 കളിൽ നരേന്ദ്ര മോദി പാർട്ടിയുടെ ജനറൽ സെക്രട്ടറിയായതോടെ, ഷായുടെ ഉയർച്ചകൾ തുടങ്ങി. നരേന്ദ്ര മോദിയുടെ അനുഗ്രാഹിശ്ശിസുകളോടെ, ഷാ ഗുജറാത്ത് സ്റ്റേറ്റ് ഫൈനാൻഷ്യൽ കോർപ്പറേഷന്റെ ചെയർമാൻ സ്ഥാനമേറ്റെടുത്തു. ശങ്കർസിങ് വഗേല മുതലായ വിമതർ പാർട്ടിയിൽ മോദിയുടെ അപ്രമാദിത്വത്തെ ചോദ്യം ചെയ്തു തുടങ്ങിയപ്പോൾ, ഭാരതീയ ജനതാ പാർട്ടി, മോദിയെ ഗുജറാത്തിൽ നിന്നും ഡൽഹിയിലേക്കു മാറ്റി.

1997 ലെ ഉപതിരഞ്ഞെടുപ്പിൽ ഷാ സാർകേജ് മണ്ഡലത്തിൽ നിന്നും ജയിച്ച് ഗുജറാത്ത് നിയമസഭയിലെത്തി. മോദിയുടെ സ്വാധീനം മൂലമാണ് ഷാക്ക് ഉപതിരഞ്ഞെടുപ്പിൽ മത്സരിക്കാൻ അവസരം ലഭിക്കുന്നത്. 1998 തിരഞ്ഞെടുപ്പിൽ ഷാ ഇതേ മണ്ഡലത്തിൽ നിന്നും ജയിച്ചു.

2001 ൽ ഭരണ കെടുകാര്യസ്ഥത ആരോപിച്ച് ഭാരതീയ ജനതാ പാർട്ടി, കേശുഭായ് പട്ടേലിന്റെ ഗുജറാത്ത് മുഖ്യമന്ത്രി സ്ഥാനത്തു നിന്നും നീക്കി പകരം നരേന്ദ്ര മോദിയെ അവരോധിച്ചു. ഭരണ സാരഥ്യം കൈയിൽ വന്ന നരേന്ദ്ര മോദിയും, ഷായും കൂടി വളരെ കുറച്ചു കാലം കൊണ്ട്, തങ്ങളുടെ രാഷ്ട്രീയ എതിരാളികളെ ഒതുക്കി. 2002 നിയമസഭാ തിരഞ്ഞെടുപ്പിൽ ഷാ, വീണ്ടും സാർകേജ് മണ്ഡലത്തിൽ നിന്നും മത്സരിക്കുകയും, 158,036 വോട്ടുകളുടെ ഭൂരിപക്ഷത്തിൽ വിജയിക്കുകയും ചെയ്തു. രേഖപ്പെടുത്തിയ വോട്ടുകളുടെ 36 ശതമാനം ആയിരുന്നു ഷായുടെ ഭൂരിപക്ഷം.

നരേന്ദ്ര മോദി, പന്ത്രണ്ടു വർഷക്കാലം, ഗുജറാത്തിന്റെ മുഖ്യമന്ത്രിയായിരുന്നു. ഇക്കാലയളവുകൊണ്ട്, സംസ്ഥാനത്തെ ഏറ്റവും ശക്തനായ നേതാവായി ഷാ മാറി. 2002 മോദി മന്ത്രിസഭയിൽ ഏറ്റവും പ്രായം കുറഞ്ഞ മന്ത്രിയായി ഷാ സത്യപ്രതിജ്ഞ ചെയ്തു. അദ്ദേഹത്തിനു വിവിധ വകുപ്പുകളുടെ ചുമതലകളുണ്ടായിരുന്നു. ഒരു കാലയളവിൽ 12 വകുപ്പുകൾ ഷാ കൈകാര്യം ചെയ്തിരുന്നു.

തീവ്രവാദ നിരോധന നിയമം തെറ്റായ രീതിയിൽ ഉപയോഗിക്കുന്നു എന്നാരോപിച്ച് അതു പിൻവലിക്കാൻ കോൺഗ്രസ്സ് നേതൃത്വത്തിലുള്ള പ്രതിപക്ഷം ആവശ്യപ്പെട്ടു. പോട്ട പിൻവലിക്കുന്നതിനു പകരമായി, ഗുജറാത്ത് കൺട്രോൾ ഓഫ് ഓർഗനൈസ്ഡ് ക്രൈം എന്നൊരു ഭേദഗതി ബിൽ ഷാ നിയമസഭയിൽ അവതരിപ്പിച്ചു. ബില്ലിന്റെ വോട്ടെടുപ്പു വേളയിൽ കോൺഗ്രസ്സ് നിയമസഭയിൽ നിന്നും ഇറങ്ങിപ്പോയെങ്കിലും, ചെറിയ ഭേദഗതികളോടെ ബിൽ പാസ്സാക്കി.

ഷാ, ഗുജറാത്ത് നിയമസഭയിൽ അവതരിപ്പിച്ച, മതപരിവർത്തന നിരോധന ബിൽ ഏറെ ഒച്ചപ്പാടുകൾ ഉണ്ടാക്കി. ഇന്ത്യൻ ഭരണഘടന ഒരു പൗരനു ഉറപ്പു നൽകിയിരിക്കുന്ന അവകാശങ്ങളുടെ ലംഘനമാണ് ഈ ബില്ലെന്നു കോൺഗ്രസ്സ് ആരോപിച്ചു. എന്നാൽ ബില്ലിന്റെ ഉദ്ദേശ്യലക്ഷ്യത്തെ ഷാ പ്രതിരോധിക്കുകയും, ബിൽ സഭയിൽ പാസ്സാക്കിയെടുക്കുകയും ചെയ്തു. ഇത് ആർ.എസ്.എസ് നേതൃത്വത്തിൽ മതിപ്പുളവാക്കി.

ഷൊറാബ്ദീൻ കൊലക്കേസിൽ അമിത് ഷാ പോലിസന്വേഷണത്തിനു വിധേയമായിരുന്നു. ഷൊറാബ്ദീൻ എന്ന ഗുണ്ടയുടെ ശല്യം സഹിക്ക വയ്യാതെ, ഗുജറാത്തിലെ രണ്ടു മാർബിൾ വ്യാപാരികൾ അമിത് ഷാക്കു മേൽ സമ്മർദ്ദം ചെലുത്തി പോലീസിന്റെ സഹായത്തോടെ ഷൊറാബ്ദീനെ കൊലപ്പെടുത്തി എന്നതായിരുന്നു കേസ്. മനപൂർവ്വം ഒരു കുറ്റകൃത്യത്തിൽ കുടുക്കി പോലീസ് ഷൊറാബ്ദീനെ അറസ്റ്റു ചെയ്യുകയും, ഒഴിഞ്ഞ ഒരു ഫാം ഹൗസിൽ വച്ച് നേരത്തേ തന്നെ തയ്യാറാക്കിയ പദ്ധതിയനുസരിച്ച് കൊലപ്പെടുത്തി എന്നു പറയപ്പെടുന്നു. ഷൊറാബ്ദീൻ നിരോധിക്കപ്പെട്ട തീവ്രവാദ സംഘടനയാ ലഷ്കർ-ഇ-ത്വയ്യിബ പ്രവർത്തകനായിരുന്നുവെന്നും, പോലീസുമായുള്ള ഏറ്റുമുട്ടലിലാണു കൊല്ലപ്പെട്ടതെന്നുമാണു പോലീസ് പറയുന്നത്.
സംഭവത്തിൽ കുറ്റാരോപിതരായ പോലീസുദ്യോഗസ്ഥരുമായി അമിത് ഷാ ടെലിഫോണിലൂടെ ബന്ധം പുലർത്തിയിരുന്നതിന്റെ തെളിവുകൾ സി.ബി.ഐ ക്കു ലഭിച്ചു. ഇതിൽ നിന്നും കൊലപാതകത്തിലുള്ള ഷായുടെ പങ്ക് വ്യക്തമാണെന്ന് സി.ബി.ഐ കോടതിയിൽ ബോധിപ്പിക്കുകയുണ്ടായി. ഷായെ ഈ കേസിൽ ഉൾപ്പെടുത്താൻ സി.ബി.ഐ തന്നിൽ ഏറെ സമ്മർദ്ദം ചെലുത്തിയതായി, ആദ്യം ഈ കേസ് അന്വേഷിച്ചിരുന്ന പോലീസുദ്യോഗസ്ഥ ഗീത ജോഹ്രി വെളുപ്പെടുത്തിയത് സി.ബി.ഐക്ക് തിരിച്ചടിയുണ്ടാക്കി. ഈ കേസിൽ കുറ്റാരോപിതനായ ഡി.ഐ.ജി. വൻസാര, മുമ്പ് ഇസ്രത്ത് ജഹാൻ വ്യാജ ഏറ്റുമുട്ടൽ കേസിലും പ്രതിയായിരുന്നു. ഈ കേസിൽ, സി.ബി.ഐ അമിത് ഷായെ കുറ്റവിമുക്തനാക്കി.

2002 ഗുജറാത്ത് കലാപത്തിലും, വ്യാജ ഏറ്റുമുട്ടൽ കേസിലും, ഗുജറാത്ത് സർക്കാരിനെതിരേ മൊഴി കൊടുത്ത സംസ്ഥാനത്തെ പോലീസ് ഉദ്യോഗസ്ഥരോട് അമിത് ഷാ പ്രതികാര നടപടിയെടുത്തത് ഏറെ വിവാദങ്ങൾക്കു വഴി വെച്ചിരുന്നു. ഈ സംഭവങ്ങളിൽ സർക്കാരിനെതിരേ മൊഴി നൽകിയതു കാരണം, തന്റെ സ്ഥാനക്കയറ്റം അന്യായമായി ഷാ ഇടപെട്ടു തടഞ്ഞുവെന്ന് അന്ന് സംസ്ഥാനത്ത് ഡി.ജി.പി ആയിരുന്ന ആർ.ബി.ശ്രീകുമാർ നാനാവതി കമ്മീഷനു മുമ്പാകെ മൊഴി നൽകിയിരുന്നു. സംസ്ഥാനത്തെ പോലീസുദ്യോഗസ്ഥരുടേയും, രാഷ്ട്രീയക്കാരുടേയും ഫോൺ രേഖകൾ കമ്മീഷനു കൈമാറിയ രാഹുൽ ശർമ്മ എന്ന പോലീസുദ്യോഗസ്ഥനെതിരേ ഔദ്യോഗിക രഹസ്യ നിയമം ലംഘിച്ചതിന്റെ പേരിൽ കേസെടുത്തു.

2009 ൽ അമിത് ഷാ ആഭ്യന്തര വകുപ്പു കൈകാര്യം ചെയ്തിരുന്ന കാലത്ത്, അനധികൃതമായി ഒരു വനിതയെ നിരീക്ഷിക്കാൻ പോലീസിനോടാവശ്യപ്പെട്ടത് ഏറെ വിവാദമായിരുന്നു. ഒരു സ്ത്രീയെ നിരീക്ഷിക്കാൻ പോലീസ് ഉദ്യോഗസ്ഥനായിരുന്ന ജി.എൽ.സിംഗാളിനോടു ഷാ ആവശ്യപ്പെടുന്നതിന്റെ തെളിവുകൾ ചില ഓൺലൈൻ പത്രങ്ങൾ പുറത്തു വിട്ടു. ഇസ്രത്ത് ജഹാൻ കേസിൽ തെളിവായി സമർപ്പിച്ചിരുന്ന ഈ ടേപ്പുകൾ പിന്നീടു ഓൺലൈൻ മാധ്യമങ്ങളിലൂടെ പുറം ലോകത്തെത്തുകയായിരുന്നു. സംസ്ഥാനത്തെ ഐ.എ.എസ്സ് ഉദ്യോഗസ്ഥനായിരുന്ന പ്രദീപ് ശർമ്മയേയും, ഒരു സ്ത്രീയേയും തുടർച്ചയായി പരാമർശിക്കുന്ന ഈ ടേപ്പുകളിൽ ധാരാളം ആയി ഉപയോഗിക്കുന്ന സാഹേബ് പദം, മുഖ്യമന്ത്രി നരേന്ദ്രമോദിയായിരിക്കാമെന്നു മാധ്യമങ്ങൾ സംശയം പ്രകടിപ്പിക്കുന്നു. ഭാരതീയ ജനതാ പാർട്ടിയുടെ പ്രാദേശിക നേതാക്കൾ വരെ ഈ സംഭവത്തിൽ അന്വേഷണം വേണമെന്നു ആവശ്യപ്പെട്ടു പ്രക്ഷോഭം തുടങ്ങി. 2014 ൽ അന്വേഷണം നേരിട്ട സ്ത്രീ സുപ്രീം കോടതിയിൽ ഹാജരായി, ഈ അന്വേഷണം വ്യക്തിപരമായ ഒരു അഭ്യർത്ഥനയുടെ പുറത്തു ചെയ്തതാണെന്നും, തന്റെ സ്വകാര്യതക്കു വിഘ്നം നേരിടുന്നതിനാൽ ഇതുമായി ബന്ധപ്പെട്ട എല്ലാ അന്വേഷണങ്ങളും നിറുത്തിവെക്കണമെന്നും കോടതിയോടു ആവശ്യപ്പെട്ടു. തനിക്കെതിരേ ഉണ്ടായ എല്ലാ ആരോപണങ്ങളും ഷാ നിഷേധിക്കുകയും, ഇതെല്ലാം പ്രതിപക്ഷത്തിന്റെ വ്യാജപ്രചാരണമാണെന്നു സമർത്ഥിക്കുകയും ചെയ്തു.

ഷൊറാബ്ദീൻ കേസുമായി ബന്ധപ്പെട്ട്, 2010 ജൂലൈ 25 നു അമിത് ഷാ അറസ്റ്റു ചെയ്യപ്പെട്ടു. കൊലപാതകം, തട്ടിക്കൊണ്ടുപോകൽ എന്നിവയായിരുന്നു ഷാക്കെതിരേ ചുമത്തപ്പെട്ട കുറ്റങ്ങൾ. ഭാവി ഗുജറാത്ത് മുഖ്യമന്ത്രി എന്നു കരുതപ്പെട്ട ഷായുടെ രാഷ്ട്രീയ പ്രതിച്ഛായക്കേറ്റ ഒരു മങ്ങലായിരുന്നു ഈ അറസ്റ്റ്. അദ്ദേഹത്തിന്റെ സഹപ്രവർത്തകരു പോലും ഷായോടു കരുണ കാണിച്ചില്ല, മാത്രവുമല്ല ഷായിൽ നിന്നും ഒരു സുരക്ഷിതമായ അകലം പാലിക്കാൻ അവർ പ്രത്യേകം ശ്രദ്ധിച്ചു.

ജാമ്യത്തിൽ പുറത്തിറങ്ങിയാൽ തന്റെ രാഷ്ട്രീയ സ്വാധീനം ഉപയോഗിച്ച് തെളിവുകൾ നശിപ്പിക്കാനോ, സാക്ഷികളെ സ്വാധീനിച്ച് കേസു തനിക്കനുകൂലമാക്കാനോ ശ്രമിക്കാൻ സാധ്യതയുണ്ടെന്ന കാരണം പറഞ്ഞ് ഷായുടെ ജാമ്യാപേക്ഷ സി.ബി.ഐ കോടതിയിൽ എതിർത്തു. 2010 ഒക്ടോബർ 29 നു, അറസ്റ്റിനു മൂന്നു മാസങ്ങൾക്കു ശേഷം, ഗുജറാത്ത് ഹൈക്കോടതി ഷാക്കു ജാമ്യം അനുവദിച്ചു. എന്നാൽ പിറ്റേ ദിവസം തന്നെ മറ്റൊരു ഉത്തരവിലൂടെ, ഷാ ഗുജറാത്ത് സംസ്ഥാനത്തു പ്രവേശിക്കുന്നത് കോടതി തടഞ്ഞു. 2010 മുതൽ 2012 വരെയുള്ള കാലഘട്ടത്തിൽ ഷാ തന്റെ കുടുംബവുമൊന്നിച്ച് ഡൽഹിയിലായിരുന്നു താമസം.

2012 ൽ ഗുജറാത്തിൽ പ്രവേശിക്കാൻ സുപ്രീം കോടതി ഷാക്കു അനുമതി നൽകി. 2012 ലെ നിയമസഭാ തിരഞ്ഞെടുപ്പിൽ നാരാൺപുര നിയോജകമണ്ഡലത്തിൽ നിന്നും ഷാ വിജയിച്ചു.

നരേന്ദ്ര മോദിയെ പ്രധാനമന്ത്രി സ്ഥാനാർത്ഥിയായി ഭാരതീയ ജനതാ പാർട്ടി പ്രഖ്യാപിച്ചതോടെ, ഷായുടെ പാർട്ടിയിലുള്ള സ്വാധീനവും വർദ്ധിച്ചു. മുതിർന്ന നേതാക്കളായ, അദ്വാനി, മുരളീമനോഹർ ജോഷി, ജസ്വന്ത് പട്ടേൽ എന്നിവരെയെല്ലാം രാഷ്ട്രീയമായി അരികിലേക്കു മാറ്റി നിർത്തിയാണ് ഇരുവരും ഭാരതീയ ജനതാ പാർട്ടിയുടെ നേതൃതലത്തിലേക്കെത്തിച്ചേർന്നത്. ഷാ ഇതിനകം, അഭിനവ ചാണക്യൻ എന്ന പേരു നേടിക്കഴിഞ്ഞിരുന്നു. സ്ഥാനാർത്ഥികൾക്കു വേണ്ടി തിരഞ്ഞെടുപ്പുകളിൽ പ്രചാരണ സാരഥ്യം വഹിക്കുക വഴിയാണ് ഈ പേര് ഷാക്കു ചാർത്തി കിട്ടിയത്. ഷാ ഭാരതീയ ജനതാ പാർട്ടിയുടെ ജനറൽ സെക്രട്ടറിയായി തിരഞ്ഞെടുക്കപ്പെട്ടു, ഇതു കൂടാതെ ഉത്തർപ്രദേശ് സംസ്ഥാനത്തിന്റെ ചുമതലും പാർട്ടി അദ്ദേഹത്തിനു നൽകി. ഗുജറാത്തിൽ കോൺഗ്രസ്സിന്റെ കൈപ്പിടിയിലായിരുന്ന പല സ്ഥാപനങ്ങളുടേയും ഭരണാധികാരം, തിരികെ പിടിക്കാൻ ഷാ കാണിച്ച കൗശലത്തിലും, രാഷ്ട്രീയപാടവത്തിലും സംതൃപ്തനായ ഭാരതീയ ജനതാ പാർട്ടി നേതാവ് രാജ്നാഥ് സിങ് ആയിരുന്നു ഷായെ ജനറൽ സെക്രട്ടറി സ്ഥാനത്തേക്കു നാമനിർദ്ദേശം ചെയ്തത്. ഈ തീരുമാനം, പല നേതാക്കളിലും അതൃപ്തി ഉളവാക്കി, ഷായുടെ പേരിലുള്ള ക്രിമിനൽ കേസുകൾ പാർട്ടിക്കു തന്നെ ബാദ്ധ്യതയായേക്കാമെന്നു പലരും സംശയം പ്രകടിപ്പിച്ചു. രാഷ്ട്രീയ നിരീക്ഷകനായ ശേഖർ ഗുപ്ത ഈ തീരുമാനത്തെ വിഡ്ഢിത്തം എന്നാണു വിശേഷിപ്പിച്ചത്.
ഉത്തർപ്രദേശിലെ തിരഞ്ഞെടുപ്പിൽ അദ്ദേഹത്തിന്റെ നേതൃത്വത്തിൽ നേടിയ മികച്ച വിജയത്തോടെ, 2010 ലെ അറസ്റ്റോടെ ഷായുടെ പ്രതിച്ഛായക്കേറ്റ മങ്ങൽ പൂർണ്ണമായും മാറി. ഉത്തർപ്രദേശിലെ തിരഞ്ഞെടുപ്പിനു ഏകദേശം ഒരു വർഷം മാത്രം ബാക്കിയുള്ളപ്പോഴാണു തിരഞ്ഞെടുപ്പിന്റെ സാരഥ്യം ഷാ ഏറ്റെടുക്കുന്നത്. തിരഞ്ഞെടുപ്പിൽ മത്സരിച്ച 80ൽ 73 സീറ്റും നേടി ഭാരതീയ ജനതാ പാർട്ടിയും അതിന്റെ സഖ്യക്ഷികളും മികച്ച തിരിച്ചു വരവു നടത്തി. സമാജ്വാദി പാർട്ടിയുടെ ഭരണത്തോടുള്ള ജനങ്ങളുടെ എതിർപ്പും, തിരഞ്ഞെടുപ്പു വാഗ്ദാനങ്ങളും ലംഘനങ്ങളും, എല്ലാറ്റിലുമുപരി ന്യൂനപക്ഷങ്ങൾക്കു 4.5% സംവരണം നൽകാനുള്ള അവരുടെ തീരുമാനവും ഷാ, തിരഞ്ഞെടുപ്പിൽ ഫലപ്രദമായി ഉപയോഗിച്ചു.

സ്ഥാനാർത്ഥി തിരഞ്ഞെടുപ്പിൽ ഷാ വ്യക്തിപരമായി തന്നെ ഇടപെട്ടിരുന്നു. തിരഞ്ഞെടുപ്പിൽ ജയിക്കാനുള്ള കഴിവ് ഒന്നുമാത്രമായിരുന്നു സ്ഥാനാർത്ഥി നിർണ്ണയത്തിലെ യോഗ്യത.ഭാരതീയ ജനതാ പാർട്ടിയുടെ സമ്മതിദായകരിൽ ഏതാണ്ടു 35% ആളുകൾ മാത്രമേ വോട്ടു ചെയ്യാൻ സാധ്യത ഉള്ളൂ എന്നതായിരുന്നു പാർട്ടി നേതൃത്വത്തിന്റെ വിശ്വാസം. 140000 ബൂത്തുകളിലും, വോട്ടർമാരെ നേരിട്ടു കാണാൻ പത്തുപേരടങ്ങുന്ന ചെറിയ കമ്മറ്റികൾ ഉണ്ടാക്കി. ഈ സംഘം, ഓരോ വീടുകളിലും എത്തി വോട്ടർമാരെ കാണുന്നുണ്ടെന്നും ഷാ തന്നെ ഉറപ്പു വരുത്തി. 80 ൽ 76 മണ്ഡലങ്ങളിലും ഷാ നേരിട്ടു തന്നെ പ്രചാരണത്തിനെത്തി. വാരണാസി മണ്ഡലത്തിൽ മോദിയോടു മത്സരിക്കാൻ ഷാ നിർബന്ധിച്ചു, ഇത് ഉത്തർപ്രദേശിലെ വോട്ടർമാർക്കിടയിൽ ഒരു പുതിയ ആവേശം സൃഷ്ടിക്കാൻ ഉതകുമെന്നും ഷാ കരുതിയിരുന്നു.

തിരഞ്ഞെടുപ്പു പ്രചാരണത്തിൽ ഷാ വർഗീയത പറയുന്നുവെന്നു എതിർപാർട്ടി പ്രവർത്തകർ ആരോപിച്ചു. അയോധ്യയിൽ നടന്ന പ്രാദേശിക തിരഞ്ഞെടുപ്പു യോഗത്തിൽ രാമജന്മഭൂമി വിഷയം ഷാ പ്രചാരണത്തിനായി ഉപയോഗിച്ചു. മുസ്സാഫിർ നഗർ കലാപത്തിൽ കുറ്റാരോപിതരായ മൂന്നു പേരെ പാർട്ടി തിരഞ്ഞെടുപ്പിൽ സ്ഥാനാർത്ഥികളാക്കിയിരുന്നു. മുസ്സാഫിർ നഗർ കലാപത്തിനു വോട്ടുകളിലൂടെ മറുപടി നൽകാൻ ഷാ ജനങ്ങളോടാവശ്യപ്പെട്ടു, ഇതു തിരഞ്ഞെടുപ്പു ലംഘനമായി കണക്കിലെടുത്ത് തിരഞ്ഞെടുപ്പു കമ്മീഷൻ പ്രഥമവിവരറിപ്പോർട്ട് രെജിസ്റ്റർ ചെയ്തിരുന്നു. തലസ്ഥാനമായ ലക്നോവിലെ സുന്നി മുസ്ലൂമുകളോട്, അവിടുത്തെ ഷിയ വിഭാഗക്കാരായ മുസ്ലിമുകൾക്കുള്ള വിരോധം പോലും, ഷാ ഈ തിരഞ്ഞെടുപ്പിൽ ഭാരതീയ ജനതാ പാർട്ടിക്കനുകൂലമായി ഉപയോഗിച്ചു.

ജൂലൈ 2014 നു ഭാരതീയ ജനതാ പാർട്ടിയുടെ കേന്ദ്ര പാർലിമെന്ററി ബോർഡ് അമിത് ഷായെ പാർട്ടിയുടെ ദേശീയ പ്രസിഡന്റായി ഐക്യകണ്ഠേന തിരഞ്ഞെടുത്തു.


</doc>
<doc id="299347" url="https://ml.wikipedia.org/wiki?curid=299347" title="എൻ.ഡി. തിവാരി">
എൻ.ഡി. തിവാരി

മുൻ ആന്ധ്രാപ്രദേശ്‌ ഗവർണറും ഇന്ത്യൻ നാഷണൽ കോൺഗ്രസ് നേതാവുമാണ് എൻ.ഡി. തിവാരി അഥവാ നാരായൺ ദത്ത് തിവാരി(18 ഒക്റ്റോബർ 1925 – 18 ഒക്റ്റോബർ 2018). അദ്ദേഹം മൂന്നു തവണ ഉത്തർപ്രദേശിന്റേയും (1976–77, 1984–85, 1988–89) ഒരുതവണ ഉത്തരാഖണ്ടിന്റെയും (2002–2007) മുഖ്യമന്ത്രി ആയിട്ടുണ്ട്. രാജീവ ഗാന്ധി പ്രധാനമന്ത്രി ആയിരിക്കെ വിദേശകാര്യമന്ത്രി ആയിരുന്നു. ആന്ധ്ര പ്രദേശിന്റെ ഗവർണർ ആയും (2007 - 2009‌)പ്രവർത്തിച്ചു. രണ്ട് സംസ്ഥാനങ്ങളുടെ മുഖ്യമന്ത്രിയായ ഒരേഒരു ഭാരതീയൻ എന്ന റക്കോർഡുടമയായ ഇദ്ദേഹം ജന്മദിനത്തിന്റെ അന്ന് മരിക്കുക എന്ന അപൂർവ്വതക്കും അവസാനം ഉടമയായി..

ഉത്തരാഖണ്ഡ് സംസ്ഥാനത്തിൽ നൈനിത്താൽ ജില്ലയിൽ ബലൂത്തിയിൽ കുമാവുണു കുടുംബത്തിൽ 1925ൽ ആണ് നാരായൺ ദത്ത് തിവാരി ജനിച്ചത്. പിതാവ് പൂർണ്ണാനന്ദ് തിവാരി വനംവകുപ്പുദ്യോഗസ്ഥനായിരിക്കെ ദേശീയപ്രസ്ഥാനത്തിൽ ചേർന്നു. ജോലി ഉപേക്ഷിച്ചു. Tiwari received his education at various schools including, M.B. School, Haldwani, E.M. High School, Bareilly and C.R.S.T. High School, Nainital.

ചെറുപ്പത്തിലേ ദേശീയപ്രസ്ഥാനത്തിലെത്തിയ നാരായൺ 17ആം വയസ്സിൽ സമരത്തിൽ പങ്കെടുത്ത് 1942ൽ ജയിലിലായി.. 15മാസത്തിനുശേഷം പുറത്തിറങ്ങിയ നാരായണൻ അലഹാബാദ് സർവ്വകലാശാലയിൽ വിദ്യാർത്ഥിയായി. വിദ്യാർത്ഥിയൂണിയൻ പ്രസിഡണ്ടായി. അക്കാലത്ത് തന്നെ ആൾ ഇന്ത്യ സ്റ്റുഡന്റ് കോൺഗ്രസ്സിന്റെ സിക്രട്ടറിയായി. .

1954ൽ സുശീലയെ വിവാഹം ചെയ്തു. ,ലഖ്നൗവിൽ ഡോക്റ്റർ ആയിരുന്ന അവർ 1993ൽ അന്തരിച്ചു. 2007ൽ 12ൽ രോഹിത് ശേഖർ എന്ന യുവാവ് തന്റെ പ്രിതൃത്വം എറ്റെടുക്കണമെന്ന് ആവശ്യപ്പെട്ട് തിവാരിക്കെതിരെ കേസ് ഫയൽ ചെയ്തു. 2014ൽ കേസ് പരാജയപ്പെട്ട് തിവാരി അയാലെ പുത്രനായും അമ്മ ഉജ്ജ്വല ശർമ്മയെ ജീവിതസഖിയായും അംഗീകരിച്ചു. മുൻ കേന്ദ്രമന്ത്രിയും പഞ്ചാബ് മന്ത്രി ആയ ശേർ സിങിന്റെ പുത്രിയായ ഉജ്ജ്വല ശർമ്മ ഒരു കോളജ് അധ്യാപിക ആയിരുന്നു . അവരുടെ ആദ്യ ഭർത്താവുമായി പിണങ്ങിയിരിക്കും സമയത്താണ് തിവാരിയുമായി അടുത്തത്. തിവാരി തന്റെ 88ആം വയസ്സിൽ അങ്ങനെ 2014 മെയ് 14നു ഉജ്ജ്വലയുമായി വിവാഹിതനായി. 
1952ൽ ഉത്തർപ്രദേശ് നിയമസഭാംഗമായി. 1957ൽ പ്രജാ സമാജ് വാദി പാർട്ടി നേതാവായി നൈനിത്താൽ മണ്ഡലത്തിൽ നിന്നും തിരഞ്ഞെടുക്കപ്പെട്ട പ്രതിപക്ഷനേതാവായി. 1963ൽ കോൺഗ്രസ്സിൽ ചേർന്ന തിവാരി 1965ൽ കാശിപ്പൂർ മണ്ഡലത്തിൽ നിന്നും തെരഞ്ഞടുക്കപ്പെട്ട് മന്ത്രിയായി. 1958ൽ ചൗധരി ചരൺസിങ് മന്ത്രിസഭയിൽ ആഭ്യന്തരമന്ത്രി ആയി. 1969ൽ യൂത്ത് കോൺഗ്രസ് സ്ഥാപിച്ചപ്പോൾ പ്രഥമ പ്രസിഡണ്ട് തിവാരി ആയിരുന്നു. 
76മുതൽ 89 വരെ യുള്ള കാലഘട്ടത്തിനിടക്ക് മൂന്ന് തവണ ഉത്തർപ്രദേശ് മുഖ്യമന്ത്രി ആയി. 1980ൽ ലോകസഭയിലെത്തിയ തിവാരി ആദ്യം വിദേശകാര്യമന്ത്രിയും പിന്നീട് ആഭ്യന്തരമന്ത്രിയും ആയി. 2001ൽ ഉത്തരാഖണ്ട് സംസ്ഥാനം രൂപീകരിച്ചപ്പോൾ 2002 ൽ അവിടുത്തെ കോൺഗ്രസ്സിന്റെ പ്രഥമ മുഖ്യമന്ത്രി ആയി. 2007 മുതൽ മൂന്ന് വർഷക്കാലം ആന്ധ്രപ്രദേശ് ഗവർണർ ആയും പ്രവർത്തിച്ചു.


</doc>
<doc id="299354" url="https://ml.wikipedia.org/wiki?curid=299354" title="ഇന്ത്യൻ ഉപപ്രധാനമന്ത്രി">
ഇന്ത്യൻ ഉപപ്രധാനമന്ത്രി



</doc>
<doc id="299357" url="https://ml.wikipedia.org/wiki?curid=299357" title="ഇന്ത്യൻ റെയിൽവേ മന്ത്രി">
ഇന്ത്യൻ റെയിൽവേ മന്ത്രി

ഇന്ത്യയുടെ റെയിൽഗതാഗത വകുപ്പ് തലവനാണ് ഇന്ത്യൻ റെയിൽവേ മന്ത്രി.

</small>


</doc>
<doc id="299364" url="https://ml.wikipedia.org/wiki?curid=299364" title="പഞ്ചാബ് മോഡൽ പ്രസംഗം">
പഞ്ചാബ് മോഡൽ പ്രസംഗം

1985-ൽ കെ. കരുണാകരൻ മന്ത്രിസഭയിൽ വൈദ്യുതമന്ത്രി ആയിരിക്കെ ആർ. ബാലകൃഷ്‌ണപിള്ള എറണാകുളം രാജേന്ദ്ര മൈതാനിയിൽ നടന്ന കേരളാകോൺഗ്രസ്‌ സമരപ്രഖ്യാപന സമ്മേളനത്തിൽ നടത്തിയ പ്രസംഗമാണു പഞ്ചാബ് മോഡൽ പ്രസംഗം എന്ന പേരിൽ പ്രസിദ്ധമായത്. പാലക്കാട്ട്‌ അനുവദിക്കാമെന്നേറ്റ കോച്ച്‌ ഫാക്‌ടറി നാടകീയമായി പഞ്ചാബിലേക്കു കൊണ്ടുപോയതിനെപ്പറ്റിയാണു അദ്ദേഹം പ്രസംഗിച്ചത്. ഇത് രാജീവ് ഗാന്ധി പഞ്ചാബുകാരെ പ്രീതിപ്പെടുത്താനാണു ചെയ്തതെന്ന് വിശ്വസിച്ച അദ്ദേഹം, മെയ് 25നു നടന്ന കേരള കോൺഗ്രസിന്റെ എറണാകുളം സമ്മേളനത്തിൽ കേരളത്തോടുള്ള അവഗണന തുടർന്നാൽ കേരളത്തിലെ ജനങ്ങളും പഞ്ചാബിലെ ജനങ്ങളെപ്പോലെ സമരത്തിനു (ഖാലിസ്ഥാൻ സമരം) നിർബന്ധിതരാകുമെന്ന് പ്രസ്താവിച്ചു.

ജി. കാർത്തികേയൻ യൂത്ത്‌കോൺഗ്രസ്‌ നേതാവെന്ന നിലയിൽ ഏകകക്ഷി ഭരണത്തിനായി വാദിക്കുന്ന കാലമായതിനാൽ പിള്ള എന്ന മന്ത്രിയുടെ പ്രസംഗം സത്യപ്രതിജ്‌ഞാലംഘനമാണെന്നും പിള്ള രാജി വയ്‌ക്കണമെന്നും ആവശ്യം ഉയർന്നു. കേരള ഹൈക്കോടതിയിൽ വന്ന പൊതുതാൽപര്യ ഹർജിയിന്മേൽ ജസ്‌റ്റീസ്‌ രാധാകൃഷ്‌ണമേനോന്റെ പരാമർശത്തെ തുടർന്ന്‌ പിള്ള മന്ത്രിപദം രാജിവച്ചു. കെ.എം. മാണിക്കായിരുന്നു വൈദ്യുതി വകുപ്പിന്റെ അധിക ചുമതല. പിള്ളപ്രശ്‌നം തീരുമാനമാകാതെ നീണ്ടപ്പോൾ പത്രപ്രവർത്തകർ മുഖ്യമന്ത്രി കരുണാകരനെ നിരന്തരം ശല്യം ചെയ്‌തു. പിള്ളപ്രശ്‌നം എന്തായെന്ന പത്രക്കാരുടെ ചോദ്യം തുടർന്നപ്പോൾ "എന്തു പിള്ള, ഏതു പിള്ള?" എന്നായിരുന്നു കരുണാകരന്റെ മറുചോദ്യം. ഒടുവിൽ പിള്ളപ്രശ്‌നം പ്രധാനമന്ത്രി രാജീവ്‌ ഗാന്ധിക്കു വിട്ടുവെന്നായി കരുണാകരൻ. അക്കാലത്തായിരുന്നു രാജീവ്‌ ഗാന്ധിയുടെ ലക്ഷദ്വീപ്‌ യാത്ര. പ്രശസ്‌ത്ര പത്രപ്രവർത്തകരായ കെ.എം. റോയ്‌, എൻ.എൻ. സത്യവ്രതൻ, രങ്കമണി തുടങ്ങിയവരടങ്ങിയ സംഘം രാജീവ്‌ ഗാന്ധിയോടു പിള്ളപ്രശ്‌നം ചോദിച്ചപ്പോൾ തന്റെ ശ്രദ്ധയിൽ ഇക്കാര്യം വന്നിട്ടില്ലെന്നും കരുണാകർജി പറഞ്ഞാൽ പരിഹരിക്കാവുന്നതേയുള്ളൂവെന്നുമായിരുന്നു മറുപടി. പിള്ളയുടേത് രാജ്യദ്രോഹ കുറ്റമാണെന്നും അതിൽ രാജീവ് ഗാന്ധി അതൃപ്തനാണെന്നും പറഞ്ഞ് മുഖമന്ത്രി കരുണാരൻ ബാലകൃഷ്ണപിള്ളയെ മന്ത്രിസഭയിൽനിന്ന് പുറത്താക്കി. ഒരുവർഷത്തോളം പുറത്തുനിർത്തിയതിന് ശേഷം അദ്ദേഹത്തെ കരുണാകരൻവീണ്ടും മന്ത്രിസഭയിലെടുത്തു. താനങ്ങനെ പറഞ്ഞിട്ടില്ലെന്ന് ഇക്കാലയളവിൽ പിള്ള വാദിക്കുകയുണ്ടായി.

2010ൽ തന്റെ പഞ്ചാബ് മോഡൽ പ്രസംഗം ശരിയായിരുന്നുവെന്ന് പിന്നീട് പിള്ള പറയുകയുണ്ടായി. താൻ നടത്തിയ പഞ്ചാബ് മോഡൽ പ്രസംഗത്തിനൊപ്പം നിന്നിരുന്നെങ്കിൽ കേരളം ഭരിക്കാൻ കഴിയുന്ന വൻ ശക്തിയായി കേരളാ കോൺഗ്രസ് മാറുമായിരുന്നുവെന്ന് പിള്ള ഇപ്പോഴും വിശ്വസിക്കുന്നു. അന്ന് കെ കരുണാകരനും കെ എം മാണിയും ചേർന്ന് തന്നെ ബലിയാടാക്കുകയായിരുന്നുവെന്ന് പിള്ള പ്രസ്താവിച്ചു.


</doc>
<doc id="299369" url="https://ml.wikipedia.org/wiki?curid=299369" title="ജി.എച്ച്. എസ്സ്.എസ്സ് കായണ്ണ">
ജി.എച്ച്. എസ്സ്.എസ്സ് കായണ്ണ

കായണ്ണയിലെ പ്രധാന വിദ്യാഭ്യാസ സ്ഥാപനമാണ് കായണ്ണ ഗവൺമെന്റ് ഹയർ സെക്കന്ററി സ്കൂൾ മൊട്ടന്തറ എന്ന പ്രദേശത്ത് ഒരേക്കർ സ്ഥലത്ത് സ്ഥിതി ചെയ്യുന്നു.


</doc>
<doc id="299372" url="https://ml.wikipedia.org/wiki?curid=299372" title="ഹിതോപദേശം">
ഹിതോപദേശം

പന്ത്രണ്ടാം നൂറ്റാണ്ടിന്റെ അവസാനപാദത്തിൽ നാരായണസ്വാമികളാൽ രചിക്കപ്പെട്ട നീതിശാസ്ത്ര ഗ്രന്ഥമാണ് ഹിതോപദേശം. വിഷ്ണു ശർമ്മ രചിച്ച പഞ്ചതന്ത്രം പോലെ ജീവിതത്തെ തന്ത്രപരവും ധർമ്മപരവുമായി എങ്ങനെ സമീപിക്കണമെന്ന് സരസമായ കഥകളിലൂടെ ഈ ഗ്രന്ഥത്തിൽ അവതരിപ്പിച്ചിരിക്കുന്നു. നീതിസാരംഎന്ന ഗണത്തിൽ പെടുന്ന ഈ കൃതി, അതിസങ്കീർണമായ അർത്ഥ-ധർമ്മ ശാസ്ത്രങ്ങളുടെ ലളിതമായ സംയോഗമായി കരുതാം. മനുഷ്യരുടെ അതെ വികാരവിചാരങ്ങളുള്ളവരായി മൃഗങ്ങൾ മാറുമ്പോൾ, സാമൂഹികവും വ്യക്തിപരവുമായ പ്രശ്നങ്ങളുടെ അതിജീവനത്തിന്റെ ചുരുളഴിയുന്നു. ഭാരതീയ സംസ്കാര ത്തിന്റെ അഭിമാനങ്ങളിലൊന്നാണ് പല ഭാഷ കളിലേക്കു തർജ്ജമ ചെയ്യപ്പെട്ടിട്ടുള്ള ഈ കൃതി.

പന്ത്രണ്ടാം നൂറ്റാണ്ടിൽ ജീവിച്ചിരുന്ന ധവളചന്ദ്രനെന്ന രാജാവിനുവേണ്ടിയാണ് നാരായണസ്വാമികൾ ഈ മഹദ്ഗ്രന്ഥം രചിച്ചത്. സംസ്കൃത പാണ്ധിത്യം വളർത്താനും , നീതിവിദ്യകൾ തികച്ചും ലളിതവും സ്വീകാര്യവും ആക്കുവാനുമാണ് തന്റെ ശ്രമമെന്ന് ഗ്രന്ഥത്തിന്റെ തുടക്കത്തിൽ അദ്ദേഹം പറയുന്നുണ്ട് .ഭഗവദ്ഗീത കഴിഞ്ഞാൽ ഏറ്റവും വിറ്റഴിക്കപെടുന്ന കൃതി എന്ന ഖ്യാതിയും ഇതിനുണ്ട്.ആമുഖത്തിൽ പറയുന്ന പോലെ പഞ്ചതന്ത്രവുമായി ഇഴപിരിക്കാനാവാത്തവിധം ബന്ധം ഇതിനുണ്ട്. എന്നാൽ ഈ ഗ്രന്ഥത്തിൽ നാരയണസ്വാമികൾ നാലു തന്ത്രങ്ങളാണ് പ്രദിപാദിക്കുന്നത് . പഞ്ചതന്ത്രം കൂടാതെ മഹാഭാരതം , പുരാണങ്ങൾ , ചാണക്യനീതി, ധർമ്മശാസ്ത്രം എന്നിവയിൽ നിന്നും പ്രചോദനം ഉൾക്കൊണ്ടിട്ടുണ്ട്. തന്റെതായ 18 കഥകൾ കൂടി അദ്ദേഹം ചേർത്തിട്ടുണ്ട്. ഈ ഗ്രന്ഥം നാല് ഉപഗ്രന്ഥങ്ങൾ ഉൾക്കൊള്ളുന്നു:


മുത്തശശിമാർ പറഞ്ഞുവന്നു, തലമുറകളായി കൈമാറപ്പെട്ട ഐതിഹ്യങ്ങളും നാടോടിക്കഥകളും രസകരമായ കഥാസന്ദർഭങ്ങളിൽ കോർത്തിണക്കി രചിച്ച ഗ്രന്ഥമാണ് ഹിതോപദേശം . ആബാലവൃദ്ധം ജനങ്ങൾക്കും ഓർത്തിരിക്കാവുന്ന കഥപറച്ചിൽ, കഥകളെ ഒന്നിലോന്നു കോർത്തിണക്കി പറയുന്ന ആഖ്യാനരീതി എന്നിവ "ഹിതോപദേശത്തെ" ലോക സാഹിത്യത്തിലെ മറ്റു ഗ്രന്ഥങ്ങളിൽനിന്നു വേറിട്ട്‌ നിർത്തുന്നു. വാല്മീകിയുടെ രാമായണത്തിലും, വ്യാസന്റെ മഹാഭാരതത്തിലും , പാശ്ചാത്യ സാഹിത്യരംഗത്തെ എമിലെ ബ്രോനടിന്റെ വുതെറിംഗ് ഹൈറ്റ്സിലും ഉപയോഗിച്ചിരിക്കുന്ന ഫ്രെയിം സ്റ്റോറി എന്ന ആഖ്യാനരീതിയാണ് നാരായണസ്വാമികൾ സ്വീകരിച്ചിരിക്കുന്നത്. മൂന്നും നാലും കഥകൾ വരെ ആഴത്തിൽ പോകുന്ന ഈ ഗ്രന്ഥം പക്ഷിമൃഗാദികളുടെ കഥകളിലൂടെ നന്മയുടെയും കൌശലത്തിന്റെയും ചെപ്പുകൾ തുറക്കുന്നു.

സഹസ്രാബ്ധങ്ങൾ പിന്നിട്ടിട്ടും ഇന്നും ഈ കഥകളുടെ മാറ്റ് പോകാതെ നിൽക്കുന്നത് കഥപറച്ചിലിന്റെ വൈഭവം കൊണ്ടും കഥകളുടെ ആഴം കൊണ്ടുമാണ്. സാമൂഹികപരിവർത്തനങ്ങളോ അനുദിനം മാറിമറിയുന്ന കാഴ്ച്ചപ്പാടുകളോ ഹിതോപദേശത്തെ വിസ്മൃതിയിലേക്ക് തള്ളിവിട്ടില്ല. അറുപതോളം ഭാഷകളിലേക്ക് ഹിതോപദേശത്തിന്റെ സന്ദേശം കൈമാറ്റം ചെയ്യപ്പെട്ടു. ലോകത്തിന്റെ നാനതുറകളിലുള്ള കൊച്ചുകുട്ടികൾ പാടുന്ന പാട്ടുകളിലും ,വരയ്ക്കുന്ന ചിത്രങ്ങളിലും , ഹിതോപദേശ കഥകൾ നിറഞ്ഞുനിൽക്കുന്നു. മതഗ്രന്ഥമല്ലെങ്കിലും ഇത്രയും സ്വീകാര്യതയുള്ള ഒരു ഗ്രന്ഥം ലോകസാഹിത്യത്തിൽ തന്നെ ചുരുക്കമാണ്. ഏതു സംസ്കാരത്തിലേക്കും ഇഴുകിച്ചേരാനുള്ള ഈ ഗ്രന്ഥത്തിന്റെ കഴിവിനുപിന്നിൽ മനുഷ്യജീവിതത്തിന്റെ പച്ചയായ ആവിഷ്കാരമാണ്.

ഗഹനവും നിഗൂഡവുമായി തുടരുന്ന ജീവിതത്തെ ബുദ്ധിപൂർവ്വം നേരിടുന്ന രീതികൾ അത്യന്തം ലളിതവും രസകരവുമായി ഗ്രന്ഥകാരൻ പ്രകടിപ്പിച്ചിരിക്കുന്നത് സ്തുത്യർഹമാണ്. എങ്ങനെ ജീവിക്കണം ,എങ്ങനെ ജീവിച്ചുകൂടാ എന്നു ഈ ഗ്രന്ഥം പഠിപ്പിക്കുന്നു. പൂർണമായും ധർമ്മിഷ്ഠമായ ജീവിതരീതിയിൽനിന്നുമാറി തന്റെ താല്പര്യങ്ങളും നേട്ടങ്ങളും സംരക്ഷിക്കുന്ന രീതിയിൽ എങ്ങനെ കൌശലപൂർവ്വം ജീവിക്കാം എന്നാണ് ഈ ഗ്രന്ഥം പറയുന്നത്. ചുരുക്കത്തിൽ നന്മയും തിന്മയും സഹതാപവും കുതുകാൽവെട്ടുമുള്ള ലോകത്ത് എങ്ങനെ തലയുയർത്തി പിടിച്ചുനിൽക്കാം എന്നു നാം അറിയുന്നു.

നിരീക്ഷണപാടവം , വിശകലനശേഷി, മനോധൈര്യം , ആത്മവിശ്വാസം, വാക്ചാതുര്യം എന്നിവയെപ്പറ്റി ഈ കഥകൾ നമ്മെ ബോധവാന്മാരാക്കുന്നു. മനുഷ്യൻ ഒരു സാമൂഹ്യജീവിയാണന്നും നമ്മുടെ വിജയപരാജയങ്ങൾ മറ്റുള്ളവരുടെ നിലപാടുകളെയും ആശ്രയിച്ചിരിക്കുന്നു വെന്നും, ജീവിതവിജയത്തിനായി മറ്റുള്ളവരെ എങ്ങനെ സ്വാധീനിക്കണമെന്നും നാം അറിയുന്നു. മതഗ്രന്ഥങ്ങളിലോ , ശാസ്ത്രഗ്രന്ഥങ്ങളിലോ കാണാൻ കഴിയാത്ത പ്രായോഗിക ജീവിതരീതികളുടെ ഒരു കലവറയാണ് ഈ ഗ്രന്ഥം . കുട്ടികളിൽ യുക്തിബോധം വളർത്തുന്ന ഈ കൃതി തികച്ചും പുതുമയുള്ളതും അയാഥാസ്ഥിതികവുമായ ഒരു സൃഷ്ടിയാണ്.

പഞ്ചതന്ത്രത്തിൽ പറയുന്ന പോലെ:
സാരം:ഈ നീതിശാസ്ത്രം പാരായണം ചെയ്യുകയും കേൾക്കുകയും ചെയ്യുന്നവന് ഒരിക്കലും, ദേവേന്ദ്രനിൽനിന്നുപോലും ,പരാജയം സംഭവിക്കില്ല
കഥയും കഥക്കുള്ളിൽ കഥയും അടങ്ങുന്ന ഈ സമാഹാരം നാല് ഉപവിഭാഗങ്ങൾ ഉൾക്കൊള്ളുന്നു

കാക്കയും എലിയും അടങ്ങുന്ന സൗഹൃദക്കൂട്ടായ്മയിലേക്ക് ആമയും മാനും എത്തുന്നു. പിന്നീടു വേടന്റെ കൈയിൽ അകപ്പെടുന്ന മാനിനെ രക്ഷിക്കാൻ അവർ കൂട്ടായി പരിശ്രമിക്കുന്നു. മിത്രങ്ങളെ തിരഞ്ഞെടുക്കുന്നതിന് മുൻപ് ജാഗ്രത പാലിക്കേണ്ടതിനെപ്പറ്റി ഈ വിഭാഗം സംസാരിക്കുന്നു. 

മൃഗരാജനായ പിംഗളകൻ എന്ന സിംഹവും സഞ്ജീവകൻ എന്ന കാളയും തമ്മിലുള്ള സൗഹൃദം കരടകൻ, ദമനകൻ എന്നു പേരായ രണ്ടു കുറുക്കന്മാർ തകർക്കുന്നതാണ് കഥ. അസൂയ കാരണം മുറിയുന്ന ഇവരുടെ സൗഹൃദകഥ ദമനകനും കരടകനും 30-തോളം കഥകളിലൂടെ ചുരുളഴിക്കുന്നു. കൃതിയുടെ ഏറ്റവും ദൈർഘ്യമേറിയ ഭാഗമാണിത്.

ഈ വിഭാഗം ഹംസങ്ങളും മയിലുകളും തമ്മിലുള്ള സംഘർഷങ്ങൾ ഉൾക്കൊള്ളുന്നു.

കഴിഞ്ഞ വിഭാഗത്തിലെ വൈരികളായ മയിലുകളും ഹംസങ്ങളും സമാധാനവും സൌഹൃദവും പുനസ്ഥാപിക്കുന്നു.

അതിസങ്കീർണ്ണമായ നീതി എന്ന ആശയം വിപ്ലവകരമായാണ് ചിത്രീകരിച്ചിരിക്കുന്നത്. രാമായണത്തിലെയോ മഹാഭാരതത്തിലെയോ പോലെ നീതിന്യായ സംവാദം നടത്തുന്ന , ധർമ്മപാതയിൽ ചലിക്കുന്ന അല്ലെങ്കിൽ ധർമ്മത്തെ സന്ദർഭത്തിനനുസരിച്ച് വളച്ചൊടിക്കുന്ന കഥാപാത്രങ്ങളെ നാം കാണുന്നില്ല.
മറിച്ചു തികച്ചും അവസരോചിതവും പ്രായോഗികവുമായി പ്രവർത്തിക്കുന്നവരാണ്‌ ഹിതോപദേശത്തിലെ കഥാപാത്രങ്ങൾ. സ്ഥിരരൂപികളായ ദേവപക്ഷിമൃഗാദികളിലൂടെ തികച്ചും ഒരു ശരാശരി മനുഷ്യന്റെ വികാരവിചാരങ്ങളും, കർമ്മങ്ങളും, വെല്ലുവിളികളും ഗ്രന്ഥകാരൻ വരച്ചുകാട്ടുന്നു. നീതി എന്നാൽ പുസ്തകത്തിൽ എഴുതപെട്ടത്‌ എന്നതിന് പുറമേ , അവസരോചിതം അഥവാ വ്യക്തിത്വാധിഷ്ടിതം എന്ന മാനം കൈവരിക്കുന്നു. തങ്ങളുടെ ആഗ്രഹാപൂർത്തീകരണത്തിനായി കൌശലം ഉപയോഗിക്കുന്ന ദമനക-കരടകന്മാർ സ്വാർത്ഥതയും കാപട്യവുമുള്ള ശരാശരി മനുഷ്യരെ വരച്ചുകാട്ടുന്നു. 
ഡോക്ടർ ഹെര്റെല്ലിനെ സംബന്ധിച്ചടുത്തോളം പാശ്ചാത്യലോകത്ത് പ്രശസ്തമായ മാക്യവെല്ലനിസം ആണ് ഹിതോപദേശകഥകൾ വരച്ചുകാട്ടുന്നത്.
മൂന്നാം നൂറ്റാണ്ടിൽ വിഷ്ണു ശർമ്മനാൽ രചിക്കപെട്ട ഗ്രന്ഥമാണ് പഞ്ചതന്ത്രം . മഹിളാരോപ്യം എന്ന പട്ടണത്തിലെ അമരശക്തി എന്ന രാജാവിന്റെ അലസന്മാരും മൂഡന്മാരുമായ ധനശക്തി , ഉഗ്രശക്തി, അനനേകശക്തി എന്നീ പുത്രന്മാരെ ഉത്തമ ഭരണാധികാരികളാക്കുവാൻ വിഷ്ണു ശർമ്മൻ എന്ന പണ്ഡിതൻ തിരഞ്ഞെടുത്ത വഴിയാണ് പഞ്ചതന്ത്രം . ഘടനയിലും ഉൾക്കാമ്പിലും പഞ്ചതന്ത്രവും ഹിതോപദേശവും തമ്മിൽ വ്യക്തമായ സാദൃശ്യമുണ്ട്. കൂടാതെ ഹിതോപദേശത്തിന്റെ ആമുഖത്തിൽ ഗ്രന്ഥകർത്താവ് പഞ്ചതന്ത്ര ഗ്രന്ഥത്തിനോട് നന്ദി രേഖപ്പെടുത്തുന്നുണ്ട്. എന്നാൽ ഇവ രണ്ടും തമ്മിൽ വ്യത്യാസങ്ങളും ഉണ്ട്. പഞ്ചതന്ത്രത്തിൽ അഞ്ചു തന്ത്രങ്ങൾ ഉള്ളപോൾ ഹിതോപദേശത്തിൽ നാലെണ്ണം മാത്രം. ആദ്യത്തെ രണ്ടും ഒന്നെങ്കിലും, പിന്നെടുള്ള രണ്ടെണ്ണം വ്യത്യസ്തം. ഇതിൽനിന്നു അന്ന് പ്രചാരത്തിലുണ്ടായിരുന്ന കഥകളിൽനിന്നു ഉദ്ഭവിച്ചതാണ് രണ്ടു ഗ്രന്ഥങ്ങളെന്നു കരുതാം . എന്നിരിക്കിലും ഹിതോപദേശം പഞ്ചതന്ത്രത്തിന്റെ സ്വതന്ത്ര പുനരാഖ്യാനമായി കരുതാം.









</doc>
<doc id="299380" url="https://ml.wikipedia.org/wiki?curid=299380" title="കെ.പി. ഷീബ">
കെ.പി. ഷീബ

കേരളത്തിലെ ഏറ്റവും പ്രായം കുറഞ്ഞ പഞ്ചായത്ത് പ്രസിഡന്റായി 2005-ൽ തിരഞ്ഞെടുക്കപ്പെട്ട വനിതയാണ് കെ.പി. ഷീബ. കോഴിക്കോട് ജില്ലയിലെ കൊയിലാണ്ടി താലൂക്കിലെ കായണ്ണ ഗ്രാമപഞ്ചായത്തിലെ എൽ.ഡി.എഫ് സ്ഥാനാർഥിയായി 7ാം വാർഡിൽ നിന്നും മൽസരിച്ച് വനിതാ സംവരണ സീറ്റിൽ പഞ്ചായത്ത് പ്രസിഡന്റായി തിരഞ്ഞടുക്കപ്പെടുമ്പോൾ 22 വയസ്സ് മാത്രം പ്രായം. 2010-2015 കാലയളവിൽ പേരാമ്പ്ര വാർഡിൽ നിന്നു സി.പി.എെ.എം നെ പ്രതിനിധീകരിച്ച് കോഴിക്കോട് ജില്ലാ പഞ്ചായത്ത് അംഗമായി. ആരോഗ്യ-വിദ്യാഭ്യാസ സ്റ്റാൻഡിംഗ് കമ്മിററി ചെയർ പേഴ്സണായും പ്രവർത്തിക്കുന്നു. 


</doc>
<doc id="299388" url="https://ml.wikipedia.org/wiki?curid=299388" title="പുതിയ സാമ്രാജ്യത്വം">
പുതിയ സാമ്രാജ്യത്വം

കോളനിവാഴ്ചയുടെ വ്യാപനത്തിലൂടെ യൂറോപ്യൻ രാജ്യങ്ങൾ,യു.എസ്.എ,ജപ്പാൻ സാമ്രാജ്യം എന്നീ സാമ്രാജ്യ ശക്തികൾ പത്തൊൻപത്,ഇരുപത് നൂറ്റാണ്ടുകളിൽ തങ്ങളുടെ സാമ്രാജ്യത്വം വ്യാപിപ്പിക്കാൻ നടത്തിയ പ്രവർത്തനങ്ങളെ പൊതുവായി പുതിയ സാമ്രാജ്യത്വം എന്നു അറിയപ്പെടുന്നു. ഇത് New Imperialism,Neo Imperialism എന്നും അറിയപ്പെടുന്നു. 1830കളിൽ തുടങ്ങിയ ഈ നീക്കങ്ങൾ , രണ്ടാം ലോകമഹായുദ്ധത്തോടെ അവസാനിച്ചു.അഭൂതപൂർവമായ വൈദേശിക ആക്രമണങ്ങൾ,കീഴടക്കലുകൾ എന്നിവ ഈ കാലത്ത് ഉണ്ടായി. സാമ്രാജ്യ ശക്തികൾ,തങ്ങൾ സ്വായത്തമാക്കിയ
ശാസ്ത്രീയ നേട്ടങ്ങളും വികസന രീതികളും ഉപയോഗിച്ച് തങ്ങളുടെ സാമ്രാജ്യം വികസിപ്പിക്കുന്നതിലും , കീഴടക്കിയ ദേശങ്ങളെ പരമാവധി ചൂഷണം ചെയ്യുന്നതിലും ശ്രദ്ധകേന്ദ്രീകരിച്ചു.

പതിനഞ്ചാം നൂറ്റാണ്ടു മുതൽ പതിനെട്ടാം നൂറ്റാണ്ട് വരെ നിലവിലുണ്ടായിരുന്ന സാമ്രാജ്യത്വത്തിൽ നിന്നും വിഭിന്നവും നവീനവുമായ രീതികൾ ഉപയോഗിച്ചതിനാൽ പുതിയ സാമ്രാജ്യത്വം എന്നത് ഒരു വ്യത്യസ്ത സംഭവ വികാസമായി ചരിത്രകാരന്മാർ കരുതുന്നു.


</doc>
<doc id="299394" url="https://ml.wikipedia.org/wiki?curid=299394" title="കാട്ടുതീ (വാർത്താ പത്രിക)">
കാട്ടുതീ (വാർത്താ പത്രിക)

കമ്യൂണിസ്റ്റ് പാർട്ടി ഓഫ് ഇന്ത്യ (മാവോയിസ്റ്റ്)യുടെ ഗറില്ലാ സംഘമായ പീപ്പിൾസ് ലിബറേഷൻ ഗറില്ല ആർമിയുടെ കബനി ദളത്തിന്റെ വാർത്താ പത്രികയാണ് കാട്ടുതീ.

 മാവോയിസം സിന്ദാബാദ്

</doc>
<doc id="299416" url="https://ml.wikipedia.org/wiki?curid=299416" title="വൂഹാൻ യൂണിവേഴ്സിറ്റി സ്കൂൾ ഓഫ് മെഡിസിൻ">
വൂഹാൻ യൂണിവേഴ്സിറ്റി സ്കൂൾ ഓഫ് മെഡിസിൻ

ചൈനയിലെ ഹുബെയ് പ്രവിശ്യയിലെ വൂഹാൻ എന്ന നഗരത്തിൽ സ്ഥിതി ചെയ്യുന്ന സർവ്വകലാശാലയാണ് വൂഹാൻ യൂണിവേഴ്സിറ്റി സ്കൂൾ ഓഫ് മെഡിസിൻ (). ചൈനീസ് സർക്കാരിന്റെ വിദ്യാഭ്യാസ മന്ത്രാലയത്തിന്റെ ഭരണത്തിൻ കീഴിലാണ് ഈ മെഡിക്കൽ സ്കൂൾ. പണ്ട് ഹുബെയ് മെഡിക്കൽ യൂണിവേഴ്സിറ്റി (HBMU) എന്നറിയപ്പെട്ടിരുന്നു. 1943ൽ മെഡിക്കൽ സ്കൂൾ സ്ഥാപിതമായി, 2000ൽ വൂഹാൻ യൂണിവേഴ്സിറ്റിയുമായി ലയിച്ചു.


ഈ മെഡിക്കൽ സ്കൂളിലെ മുഴുവൻ സമയ ഫാക്കൽറ്റിയിൽ ഏകദേശം 1,200ൽ കൂടുതൽ ആളുകളുണ്ട്. 2000 ബിരുദ വിദ്യാർത്ഥികളിൽ ഉൾപ്പെടെ 4,700 മുഴുവൻ സമയ വിദ്യാർത്ഥികളുണ്ട്. ദേശീയ സ്കൂൾ റാങ്ക് ലയന ശേഷം 19 നിന്നും 11 ആയി ഉയർന്നു. . ലോകത്തിന്റെ നാനാ ഭാഗത്ത്‌ നിന്നും യുറോപ്യൻ രാജ്യങ്ങളിൽ നിന്നും ഏഷ്യൻരാജ്യങ്ങൾ ആയ ഇന്ത്യ, ശ്രീലങ്ക, പാകിസ്താൻ, നേപാൾ ,ജപ്പാൻ എന്നിവിടങ്ങളിൽ നിന്നും ഒരുപാട് വിദ്യാർഥികൾ ഇവിടെ പഠിക്കുന്നു. 

നിലവിൽ, മെഡിക്കൽ ഫാക്കൽറ്റി ഉൾപടെ/ എട്ടു കോളേജുകൾ, മൂന്ന് സ്ഥാപനങ്ങൾ, മൂന്നു അഫിലിയേറ്റ് ആശുപത്രികൾ യൂണിവേഴ്സിറ്റിയുടെ കീഴിലുണ്ട്. അവ ഇതൊക്കെയാണ് :




മെഡിക്കൽ ഫാക്കൽറ്റിക്ക് പുറമേ ഓറൽ ബയോ എഞ്ചിനീയറിംഗ് മന്ത്രാലയം(സംയുക്തമായി കൂടെ സിചുവാൻ യൂണിവേഴ്സിറ്റി), വിദ്യാഭ്യാസ കീ ലബോറട്ടറി , വൈറോളജി സംസ്ഥാന കീ ലബോറട്ടറി (വൂഹാൻ യൂണിവേഴ്സിറ്റി, ചൈനീസ്ശാസ്ത്ര അക്കാദമി, വൈറോളജി അസോസിയേഷൻ ഓഫ് വൂഹാൻ ഇൻസ്റ്റിറ്റ്യൂട്ട്.

വിദേശ മെഡിക്കൽ കോളേജുകളിൽ പഠിക്കുന്ന വിദ്യാർത്ഥികൾ അവിടെത്തെ എം.ബി.ബി.എസ് യോഗ്യത നേടിയ ശേഷം തിരിച്ചു ഇന്ത്യയിലേക്ക് വന്നു അവിടെ പ്രാക്ടീസ് നടത്തണമെങ്കിൽ നാഷണൽ ബോർഡ്‌ ഓഫ് എക്സാമിനെഷന്റെ പ്രവേശന പരീക്ഷയോഗ്യത നേടേണ്ടതുണ്ട്. അതിനായി നടത്തുന്ന പരീക്ഷയാണ് ഫോറിൻ മെഡിക്കൽ ഗ്രാജുവേറ്റ്സ് എക്സാമിനെഷൻ(FMGE). ഇതിലേക്കായി മെഡിക്കൽ കൌൺസിൽ ഓഫ് ഇന്ത്യ അംഗികരിച്ച വിദേശ കോളേജുകളിൽ ഒന്നാണ് വൂഹാൻ യൂണിവേഴ്സിറ്റി സ്കൂൾ ഓഫ് മെഡിസിൻ .




</doc>
<doc id="299419" url="https://ml.wikipedia.org/wiki?curid=299419" title="അജയൻ വി. കാട്ടുങ്ങൽ">
അജയൻ വി. കാട്ടുങ്ങൽ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് അജയൻ വി. കാട്ടുങ്ങൽ . 
ആലപ്പുഴ സ്വദേശിയാണ്. കലവൂരിൽ ശിൽപ്പ സ്റ്റൂഡിയോ നടത്തുന്നു. പകർന്നാട്ടം, പത്മവ്യൂഹം, ദൈവനാമത്തിൽ (2005) തുടങ്ങി നിരവധി സിനിമകളിൽ കലാസംവിധായകനായി പ്രവർത്തിച്ചിട്ടുണ്ട്. ആലപ്പുഴയിലെ കയർ ശില്പ രചനാ ക്യാമ്പ് ക്യൂറേറ്റ് ചെയ്തു. 2013 ഡിസംബറിൽ ഗുജറാത്തിൽ നടന്ന ദണ്ഡി ഉപ്പു സത്യാഗ്രഹ സ്മാരക ശിൽപ്പ നിർമ്മാണ പ്രോജക്റ്റിൽ പങ്കെടുത്തു.ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ അമ്പിളിമാമനെ പിടിക്കുവാൻ ശ്രമിക്കുന്ന കുട്ടിയെ ചിത്രീകരിക്കുന്ന അജയൻ വി. കാട്ടുങ്കൽ നിർമ്മിച്ച ശില്പം പ്രദർശിപ്പിച്ചിട്ടുണ്ട്.


</doc>
<doc id="299421" url="https://ml.wikipedia.org/wiki?curid=299421" title="സി.എസ്‌. ബിജു">
സി.എസ്‌. ബിജു

കേരള ലളിതകലാ അക്കാദമിയുടെ 2010 ലെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് സി.എസ്‌. ബിജു . ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ കാളകളുടെ വേറിട്ട ശില്പരൂപമൊരുക്കിയ സി.എസ്. ബിജുവിന്റെ 'കാളന്മാർ' എന്ന ശില്പം പ്രദർശിപ്പിച്ചിട്ടുണ്ട്.


</doc>
<doc id="299422" url="https://ml.wikipedia.org/wiki?curid=299422" title="എ. ഗുരുപ്രസാദ്‌">
എ. ഗുരുപ്രസാദ്

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് എ. ഗുരുപ്രസാദ്‌(ജനനം : 1968) . 
കൊല്ലം സ്വദേശിയാണ്. അയ്യപ്പനും കെ. ഗൗരിയുമാണ് മാതാ പിതാക്കൾ. ശിൽപ്പിയായ എം.സി. ശേഖറിന്റെ ശിഷ്യനായി പ്രവർത്തിച്ചു. തിരുവനന്തപുരം ഫൈൻ ആർട്സിൽ കോളേജിൽ പഠിച്ചു. കേരള പോലീസിൽ ജോലി ചെയ്യുന്നു. മൺസൂൺ ക്യമ്പ് എന്ന പേരിൽ കൊല്ലത്തു നടന്ന ശിൽപ്പ കലാ ക്യമ്പിന്റെ ഡയറക്ടറായിരുന്നു. ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ അനീതിക്കെതിരായ പ്രതികരണമായ 'നീതിദേവത' എന്ന ശിൽപ്പം പ്രദർശിപ്പിച്ചിട്ടുണ്ട്.



</doc>
<doc id="299423" url="https://ml.wikipedia.org/wiki?curid=299423" title="വി.കെ. ജയൻ">
വി.കെ. ജയൻ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് വി.കെ. ജയൻ . 
എറണാകുളം സ്വദേശിയാണ്. ടെറാക്രാഫ്റ്റ്സ് എന്ന സ്ഥാപനം നടത്തുന്നു. ബെൽഗാമിലെ കേന്ദ്ര ഗ്രാമീണ കളിമൺ ഇൻസ്റ്റിറ്ര്യൂട്ടിൽ നിന്നും പരിശീലനം നേടി. ഷാങ്ഗായ് എക്സ്പോയുടെ കവാടം കളിമൺ മ്യൂറലുകളാൽ ഒരുക്കി.ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ കാറ്റിൽ ആടിയുലയുന്ന കല്പവൃക്ഷങ്ങളൊരുക്കിയ വി.കെ. ജയന്റെ ശിൽപം, പ്രദർശിപ്പിച്ചിട്ടുണ്ട്.



</doc>
<doc id="299444" url="https://ml.wikipedia.org/wiki?curid=299444" title="ഗിയോസുയെ കാർദുച്ചി">
ഗിയോസുയെ കാർദുച്ചി

1906 ലെ സാഹിത്യത്തിനുള്ള നോബൽ സമ്മാനം നേടിയ ഇറ്റാലിയൻ കവിയാണ് ഗിയോസുയെ കാർദുച്ചി - Giosuè Alessandro Giuseppe Carducci (Italian: [dʒozuˈɛ karˈduttʃi]; 27 ജൂലൈ 1835 – 16 ഫെബ്രുവരി 1907)


</doc>
<doc id="299447" url="https://ml.wikipedia.org/wiki?curid=299447" title="വില്യം റാംസേ">
വില്യം റാംസേ

ഉൽകൃഷ്ടവാതകങ്ങളുടെ കണ്ടുപിടിത്തത്തിന് 1904 ലെ രസതന്ത്രത്തിനുള്ള നോബൽ സമ്മാനം നേടിയ സ്കോട്ടിഷ് ശാസ്ത്രജ്ഞൻ ആണ് സർ വില്യം റാംസേ (1852–1916)


</doc>
<doc id="299452" url="https://ml.wikipedia.org/wiki?curid=299452" title="റുഡോൾഫ് ക്രിസ്റ്റഫ് യൂക്കെൻ">
റുഡോൾഫ് ക്രിസ്റ്റഫ് യൂക്കെൻ

1908 ലെ സാഹിത്യത്തിനുള്ള നോബൽ സമ്മാനം നേടിയ ജർമ്മൻ തത്വചിന്തകനായിരുന്നു റുഡോൾഫ് ക്രിസ്റ്റഫ് യൂക്കെൻ (Rudolf Christoph Eucken - 5 ജനുവരി 1846 – 15 സെപ്തംബർ 1926 ).


</doc>
<doc id="299460" url="https://ml.wikipedia.org/wiki?curid=299460" title="വെർണർ വോൻ ഹൈഡെൻസ്റ്റാം">
വെർണർ വോൻ ഹൈഡെൻസ്റ്റാം

1916 ലെ സാഹിത്യത്തിനുള്ള നോബൽ സമ്മാനം നേടിയ സ്വീഡിഷ് കവിയും നോവലിസ്റ്റും ആയിരുന്നു കാൾ ഗുസ്താവ് വെർണർ വാൻ ഹൈഡെൻസ്റ്റാം (Carl Gustaf Verner von Heidenstam) (6 ജൂലൈ 1859 – 20 മേയ് 1940). 1912 മുതൽ അദ്ദേഹം സ്വീഡിഷ് അക്കാദമി അംഗം ആയിരുന്നു.


</doc>
<doc id="299464" url="https://ml.wikipedia.org/wiki?curid=299464" title="ഹുസൈൻ ഷഹബി">
ഹുസൈൻ ഷഹബി

പ്രമുഖ ഇറാനിയൻ ചലച്ചിത്ര സംവിധായകനും, തിരക്കഥാകൃത്തും, സിനിമാ നിർമാതാവുമാണ് ഹുസൈൻ ഷഹബി (പേർഷ്യൻ: حسین شهابی). ഷഹബി ഇറാനിലെ ടാബ്രീസിൽ 1967-ൽ ജനിച്ചു.



</doc>
<doc id="299469" url="https://ml.wikipedia.org/wiki?curid=299469" title="വൂഹാൻ യൂണിവേഴ്സിറ്റി">
വൂഹാൻ യൂണിവേഴ്സിറ്റി

ചൈനയിലെ ഹുബെയ് പ്രവിശ്യയിലെ വുഹാൻ എന്ന നഗരത്തിൽ സ്ഥിതി ചെയ്യുന്ന സർവ്വകലാശാലയാണ് വുഹാൻ യൂണിവേഴ്സിറ്റി (WHU; ; colloquially 武大, Pinyin: Wǔdà). ചൈനീസ് സർക്കാരിന്റെ വിദ്യാഭ്യാസ മന്ത്രാലയത്തിന്റെ ഭരണത്തിൻ കീഴിലാണ് ഈ സർവകലാശാല.സർവകലാശാല സ്ഥിതി ചെയ്യുന്നത് ലുഒജിയ കുന്നുകളിൽ ആണ്. ചരിത്ര പ്രധാനമായ ചൈനീസ്പുരാതന കെട്ടിടങ്ങൾ പടിഞ്ഞാറൻ രീതിയിലുള്ള മറ്റു കെട്ടിടങ്ങൾ ഇവിടെ കാണാൻ സാധിക്കുന്നു. ചൈനയിലെ തന്നെ ഏറ്റവും മനോഹരമായ ക്യാമ്പസുകളിൽ ഒന്നായി കണക്കാക്കുന്നു..



</doc>
<doc id="299484" url="https://ml.wikipedia.org/wiki?curid=299484" title="വി.ജെ. റോബർട്ട്‌">
വി.ജെ. റോബർട്ട്

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് വി.ജെ. റോബർട്ട്‌ . 

ആലപ്പുഴ സ്വദേശിയാണ്. ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ പൈതൃകത്തിന്റെ ഉടച്ചുവാർക്കൽ ദൃശ്യമാക്കുന്ന പൈതൃകത്തിന്റെ വന്യത എന്ന ശിൽപം പ്രദർശിപ്പിച്ചിട്ടുണ്ട്.


</doc>
<doc id="299486" url="https://ml.wikipedia.org/wiki?curid=299486" title="രാജൻ അരിയല്ലൂർ">
രാജൻ അരിയല്ലൂർ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് രാജൻ അരിയല്ലൂർ (ജനനം : 25 മേയ് 1973) .

മലപ്പുറം സ്വദേശിയാണ്. തിരൂർ നഗരത്തിൽ രാജൻ നിർമ്മിച്ച ഭാഷാപിതാവ് തുഞ്ചന്റെ ശില്പം അരിയല്ലൂർ ജി.യു.പി സ്കൂളിൽ സ്ഥാപിച്ചിട്ടുണ്ട്.ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ മനുഷ്യനും പ്രകൃതിയും തമ്മിലുള്ള ബന്ധം അടയാളപ്പെടുത്തുന്ന ശിൽപം പ്രദർശിപ്പിച്ചിട്ടുണ്ട്.


</doc>
<doc id="299489" url="https://ml.wikipedia.org/wiki?curid=299489" title="കെ.ആർ. രാജേഷ്‌‌കുമാർ">
കെ.ആർ. രാജേഷ്‌‌കുമാർ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് കെ.ആർ. രാജേഷ്‌‌കുമാർ . 

കൊല്ലം സ്വദേശിയാണ്. ആലപ്പുഴ മെഡിക്കൽ കോളേജിലെ മോഡലറാണ്. കൊല്ലം പ്രകാശ് കലാകേന്ദ്രത്തിലെ ഇ.എം.എസിന്റെയും കൊല്ലം നഗരത്തിൽ കപ്പലണ്ടിമുക്കിലെ ഒ. മാധവന്റെയുമടക്കം നിരവധി പ്രതിമകൾ നിർമ്മിച്ചിട്ടുണ്ട്. ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ പ്രതികരിക്കാനാകാത്ത മനുഷ്യപ്രകൃതിയുടെ പിരമിഡ് രൂപമായി ഒരുക്കിയ 'ഹൊമിനിസ്' എന്ന ശിൽപം പ്രദർശിപ്പിച്ചിട്ടുണ്ട്.


</doc>
<doc id="299492" url="https://ml.wikipedia.org/wiki?curid=299492" title="വി. സതീശൻ">
വി. സതീശൻ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് വി. സതീശൻ . 

തിരുവനന്തപുരം ജില്ലയിലെ വർക്കല സ്വദേശിയാണ്. തിരുവനന്തപുരം കേന്ദ്രീയ വിദ്യാലയത്തിലെ കലാ വിഭാഗം അദ്ധ്യാപകനാണ്. ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ ചിപ്പിക്കുള്ളിൽനിന്ന് പുറത്തേക്കു വരുവാൻ ശ്രമിക്കുന്നവരുടെ ശില്പരൂപം പ്രദർശിപ്പിച്ചിട്ടുണ്ട്.കാളകളുടെ വേറിട്ട ശില്പരൂപമൊരുക്കിയ സി.എസ്. ബിജുവിന്റെ 'കാളന്മാർ'


</doc>
<doc id="299494" url="https://ml.wikipedia.org/wiki?curid=299494" title="സുഭാഷ്‌ വിശ്വനാഥൻ">
സുഭാഷ്‌ വിശ്വനാഥൻ

കേരള ലളിതകലാ അക്കാദമിയുടെ സംസ്ഥാന മുഖ്യപുരസ്‌കാരം ലഭിച്ച ശില്‌പിയാണ് സുഭാഷ്‌ വിശ്വനാഥൻ . 
തൃശൂർ ജില്ലയിലെ പേരാമംഗലം സ്വദേശിയാണ്. കേരള ലളിത കലാ അക്കാദമിയിൽ കെയർ ടേക്കറായി ജോലി ചെയ്യുന്നു. ആലപ്പുഴയിലെ കാർട്ടൂണിസ്റ്റ് ശങ്കർ സ്മാരക കാർട്ടൂൺ മ്യൂസിയത്തിൽ ഓച്ചിറ ക്ഷേത്രവുമായി ബന്ധപ്പെട്ട കാഴ്ചകൾ സ്വാംശീകരിച്ച് രൂപപ്പെടുത്തിയ അമൂർത്ത ശില്പം പ്രദർശിപ്പിച്ചിട്ടുണ്ട്.


</doc>
<doc id="299566" url="https://ml.wikipedia.org/wiki?curid=299566" title="ടി.ആർ. സുന്ദരം">
ടി.ആർ. സുന്ദരം

മലയാളത്തിലെ ആദ്യ ശബ്ദ ചലച്ചിത്രമായ ബാലന്റെ നിർമ്മാതാവാണ് ടി.ആർ. സുന്ദരം എന്ന തിരുചെങ്ങോട് രാമലിംഗ സുന്ദരം (1907–1963).

1907 ജൂലൈ 16-ന് കോയമ്പത്തൂരിൽ ജനിച്ചു. ടെക്സ്റ്റൈൽ വ്യാപാര കുടുംബത്തിലെ അംഗമായിരുന്നു സുന്ദരം. ഇംഗ്ലണ്ടിലെ ലീഡ്സ് സർവ്വകലാശാലയിൽ നിന്നും ടെക്സ്റ്റൈൽ എഞ്ചിനീയറിങ്ങിൽ ബിരുദം കരസ്ഥമാക്കി. ബ്രിട്ടീഷ് വനിത ഗ്ലാഡിസിനെ വിവാഹം ചെയ്തു. സൗത്ത് ഇന്ത്യൻ ഫിലിം ചേമ്പർ ഓഫ് കൊമേഴ്സിന്റെ പ്രസിഡന്റായും സുന്ദരം പ്രവർത്തിച്ചിട്ടുണ്ട്. 1963 ആഗസ്റ്റ് 30-ന്‌ സുന്ദരം അന്തരിച്ചു.

1938-ൽ മലയാളത്തിലെ ആദ്യ ശബ്ദചിത്രമായ ബാലൻ നിർമ്മിച്ചു. പിന്നീട് 1955-ൽ തമിഴിലെ ആദ്യ വർണചിത്രമായ "ആലിബാബയും 40 തിരുടർകളും" സംവിധാനം ചെയ്തു. 1961-ൽ മലയാളത്തിലെ ആദ്യ വർണ ചിത്രമായ കണ്ടംബെച്ച കോട്ട് നിർമ്മിക്കുകയും സംവിധാനം ചെയ്യുകയും ചെയ്തു.

മോഡേൺ തിയേറ്റേഴ്സ് എന്ന പേരിൽ 1936-ൽ സേലത്ത് ഒരു സ്റ്റുഡിയോ ആരംഭിച്ചു. 1937-ൽ നിർമ്മിച്ച "സതി അഹല്യ"യാണ് സ്റ്റുഡിയോയുടെ ആദ്യ ചിത്രം. ഈ ചിത്രം പരാജയമായിരുന്നതിനാൽ സാമ്പത്തികമായി ബുദ്ധിമുട്ടിലായി. ഈ കാലത്ത് ഹിന്ദു ദിനപത്രത്തിൽ തന്റെ രണ്ടാമത്തെ ചിത്രത്തിനായി പരസ്യം നൽകി. മദ്രാസ് മലയാളി അസോസിയേഷൻ സെക്രട്ടറി എ. സുന്ദരം പിള്ള ഈ പരസ്യം കണ്ട് അദ്ദേഹത്തെ സമീപിക്കുകയും ബാലൻ എന്ന ചിത്രം പിറവി കൊള്ളുകയും ചെയ്തു. സാമ്പത്തികമായി ബാലൻ വിജയിച്ചതിനാൽ തുടർന്ന് നിരവധി ചിത്രങ്ങൾ പുറത്തിറക്കി. തമിഴ്, തെലുങ്ക്, കന്നട, മലയാളം, ഹിന്ദി, സിംഹള , ഇംഗ്ലീഷ് ഭാഷകളിലായി 100-ലധികം ചിത്രങ്ങൾ അദ്ദേഹം നിർമ്മിച്ചു. ഇതിൽ 56 ചലച്ചിത്രങ്ങൾ സുന്ദരം തന്നെയാണ് സംവിധാനം ചെയ്തത്.

ബാലൻ കേരളത്തിനു പുറത്തുവെച്ചാണ് ചിത്രീകരിച്ചത്. തിരുനെൽവേലിയിലാണ് ചിത്രീകരണം നടന്നത്. ചിത്രം നിർമ്മിക്കുവാൻ ആവശ്യമായ ചെലവ് അന്ന് 50,000 രൂപ ആയിരുന്നു. 1937 ഓഗസ്റ്റ് 17-ന് സേലം മോഡൺ സ്റ്റുഡിയോയിൽ വച്ചാണ് ചിത്രീകരണം ആരംഭിച്ചത്.


</doc>
<doc id="299569" url="https://ml.wikipedia.org/wiki?curid=299569" title="ആലപ്പി വിൻസന്റ്">
ആലപ്പി വിൻസന്റ്

മലയാളത്തിലെ ഒരു ചലച്ചിത്ര അഭിനേതാവായിരുന്നു ആലപ്പി വിൻസന്റ്. ആദ്യ ശബ്ദചിത്രമായ ബാലനിലെ ആദ്യ സംഭാഷണമായി ഉച്ചരിച്ചത് ഇദ്ദേഹമാണ്. "ഗുഡ്‌ലക്ക് ടു എവരിബഡി" ഇംഗ്ലിഷ് സംഭാഷണമാണ് ഇദ്ദേഹം ആദ്യമായി ഉച്ചരിച്ചത്. ബാലനിൽ വിരുതൻ ശങ്കു എന്ന കഥാപാത്രത്തെയാണ് ഇതിൽ അവതരിപ്പിച്ചത്. അഭിനേതാവായ സെബാസ്റ്റ്യൻ കുഞ്ഞുകുഞ്ഞു ഭാഗവതരുടെ സഹോദരനാണ് വിൻസന്റ്.



</doc>
<doc id="299572" url="https://ml.wikipedia.org/wiki?curid=299572" title="പുഷ്കർ തടാകം">
പുഷ്കർ തടാകം

പശ്ചിമേന്ത്യൻ സംസ്ഥാനമായ രാജസ്ഥാനിലെ അജ്മീർ ജില്ലയിലുള്ള പുഷ്കർ പട്ടണത്തിലാണ് പുഷ്കർ തടാകം അല്ലെങ്കിൽ പുഷ്കർ സരോവർ () സ്ഥിതിചെയ്യുന്നത്.


</doc>
<doc id="299573" url="https://ml.wikipedia.org/wiki?curid=299573" title="പഞ്ചാബ്, പാകിസ്താൻ">
പഞ്ചാബ്, പാകിസ്താൻ

പാകിസ്താനിലെ ഏറ്റവും വികസിതവും ജനനിബിഡവുമായ പ്രവിശ്യയാണ് പഞ്ചാബ് (, Shahmukhī Punjabi: , "panj-āb", "പഞ്ചനദികൾ": ). പാകിസ്താന്റെ ജനസംഖ്യയുടെ 56% ഇവിടെ വസിക്കുന്നു..ബലൂചിസ്ഥാൻ കഴിഞ്ഞാൽ പാകിസ്താനിലെ ഏറ്റവും വലിയ പ്രവിശ്യയാണ് പഞ്ചാബ്. 205,344 ച.കി.മി ആണ് വിസ്തീർണ്ണം.(79,284 സ്കവ.മൈൽസ് 2015ലെ കണക്ക് പ്രകാരം 101,391,000 ആണ് ജനസംഖ്യ. തെക്ക് സിന്ധ് പ്രവിശ്യയുമായും പടിഞ്ഞാറ് ബലൂചിസ്ഥാൻ, ഖൈബർ പക്തുഖ്വ വടക്ക് ഇസ്ലാമാബാദ്, ആസാദ് കാശ്മീർ എന്നിവയുമായും അതിർത്തി പങ്കിടുന്നു. ‌ഇന്ത്യയിലെ സംസ്ഥാനങ്ങളായ പഞ്ചാബ്, രാജസ്ഥാൻ, ജമ്മു കാശ്മീർ എന്നിവയുമായി അതിർത്തി പങ്കിടുന്നു. ചരിത്ര പ്രസിദ്ധമായ ലാഹോർ ആണ് തലസ്ഥാനം. ഫാഷൻ വ്യവസായം, ലോലിവുഡ് എന്നറിയപ്പെടുന്ന സിനിമ വ്യവസായം എന്നിവയുടെ കേന്ദ്രം കൂടിയാണ് പഞ്ചാബ്. സൂഫിസത്തിന് പ്രശസ്തമായ കേന്ദ്രം കൂടിയായ ഇവിടം നിരവധി സൂഫി കേന്ദ്രങ്ങളുമുണ്ട്. സിഖ് മതത്തിന്റെ ജന്മസ്ഥലമായി പരിഗണിക്കുന്ന ഇവിട‌യാണ് സിഖ് മതസ്ഥാപകനായ ഗുരു നാനാക് ജനിച്ചത്.

വളര‌െ പുരാതന കാലം മുതൽക്കെ, പഞ്ചാബിൽ ജനതാമസമുണ്ടായിരുന്നു. 2600 ബി.സി.-യിലെ സിന്ധു നദീതട സംസ്കാരത്തിന്റെ ശേഷിപ്പുകളുള്ള ഹാരപ്പ ഈ പ്രവിശ്യയിലാണുള്ളത്. സി.ഇ. എട്ടാം നൂറ്റാണ്ടിൽ ഉമയ്യദ് രാജവംശം ഈ പ്രദേശം കീഴടക്കിയിരുന്നു. കൂടാതെ മഹ്മൂദ് ഗസ്നി, മുഗൾ രാജാവായിരുന്ന ബാബർ, നാദിർ ഷാ എന്നിവരും പലതവണ ഈ പ്രദേശം ആക്രമിച്ചിട്ടുണ്ട്. മുഗൾ സാമ്രാജ്യകാലത്താണ് പഞ്ചാബ് അതിന്റെ പ്രതാപത്തിലെ‌ത്തിയത്. 1947-ൽ ബ്രിട്ടീഷുകാർ ഈ പ്രദേശം വിഭജിച്ച് ഒരു ഭാഗം ഇന്ത്യയിലേക്കും ഒരു ഭാഗം പാകിസ്താനിലുമാക്കി.

ഗ്രീക്കിൽ പെൻറപൊട്ടോമിയ എന്ന പേരിലാണ് ഈ പ്രദേശം അറിയപ്പെട്ടിരുന്നത്. 5 നദികൾ എന്നാണ് ഇതിനർഥം. സിഇ ഏഴാം നൂറ്റാണ്ട് മുതലാണ് ഈ പേര് വ്യാപകമായി ഉപയോഗിക്കാൻ തുടങ്ങിയത്.

മഹാഭാരത കഥയിൽ പാഞ്ചാനന്ദ എന്നാണ് ഈ പ്രദേശത്തെ പരാമർശിക്കപ്പെടുന്നത്.4000 വർഷം പഴക്കമുള്ള സിന്ധു നദീതട നാഗരികതയിലെ പ്രധാന പ്രദേശം കൂടിയായിരുന്നു ഇത്.
സിന്ധ് നാഗരികതയിലെ പ്രധാന സ്ഥലമായ ഹാരപ്പ ഇവിടെയാണുള്ളത്.വേദിക് നാഗരികതയും വളർന്നത് സിന്ധു നദീതടങ്ങളിലാണ്.ദക്ഷിണേഷ്യയുടെയും ‌അഫ്ഗാനിസ്ഥാന്റെയും കൾച്ചർ രൂപപ്പെടുന്നതിൽ ഈ നാഗരികത വലിയ പ്രധാന്യം വഹിച്ചു.857 ൽ ലാഹോർ-മുൾട്ടാൻ റെയിൽറോഡ് നിർമ്മാണത്തിനിടെ ഹാരപ്പയുടെ നിരവധി പുരാവസ്തുക്കൾ ഇവിടെ ഭാഗീഗമായി നശിക്കപ്പെട്ടു.
ഗാന്ധാര,മഹാജനപാദങ്ങൾ,അക്കാമിൻഡ്സ് ,മാസിഡോണിയ മൗര്യ,കുശാനന്മാര്,ഗുപ്തന്മാർ, ഹിന്ദു ശഹി എന്നിവയുടേതുൾപ്പടെ പ്രാചീന ചരിത്രത്തിലെ പ്രധാന ഭാഗം പഞ്ചാബുമായി ബന്ധപ്പെട്ടിരിക്കുന്നു.ഗുജാർ സാമ്രാജ്യവുമായും ഇത് ബന്ധപ്പെട്ടിരിക്കുന്നു.

പ്രധാനപ്പെട്ട സ്ഥാനത്തുള്ള പ്രദേശമായതുകൊണ്ടു തന്നെ പഞ്ചാബിന് , പടിഞ്ഞാറു നിന്നും നിരവധി വൈദേശിക ആക്രമണങ്ങൾക്ക് സാക്ഷിയാകേണ്ടിവന്നിട്ടുണ്ട്. ഗ്രീക്ക്, കുശാനൻ, സ്കിന്തിയൻമാർ,ടർക്സ്സ, അഫ്ഗാൻ എന്നീ വിദേശിയർ അവയിൽ ചിലതാണ്. തക്ഷശില സർവകലാശാലയും ഇവിടെയായിരുന്നത്രെ. .മതപരമായും പുരാവസ്തുപരമായും ഐക്യ രാഷ്ട്രസഭ ലോക പൈതൃക പട്ടികയിലുൾപ്പെടുത്തിയ സ്ഥലംകൂടിയാണിത്.

മുഹമ്മദ് ബിൻ ഖാസിം ആണ് ഇസ്ലാമിന്റെ സന്ദേശം ഇവിടെ കൊണ്ടുവന്നതെന്ന് കരുതപ്പെടുന്നു.അദ്ദേഹത്തിന്റെ നേതൃത്വത്തിൽ ഉമയ്യിദ് രാജവശം എഡി 712 ൽ രാജ ദാഹിറിനെ പരാജയപ്പെടുത്തി ഈ പ്രദേശത്തിന്റെ മേൽ അധികാരം സ്ഥാപിച്ചെടുത്തു.പ്രവാചകൻ മുഹമ്മദിന്റെ ശേഷമുള്ള രണ്ടാമത്തെ ഖിലാഫത്തായിരുന്നു ഉമയ്യിദിന്റെത്.ഉമയ്യ ബിൻ അബ്ദ് ശംസ് എന്നതിൽ നിന്നാണ് ഉമയ്യിദ് രാജവംശത്തിന് ആ പേര് ലഭിച്ചത്.ഈ പ്രദേശം നിരവധി തവണ വിവിധ മുസ്ലിം രാജവംശങ്ങൾ ഭരണം നടത്തി.അഫ്ഗാൻസ്, തുർക്കി ഭരണാധികാരികൾ, മുഗളന്മാർ അവരിൽ ചിലരാണ്.അക്ബർ ചക്രവർത്തിയുടെ കാലത്താണ് ഇതിന് ഏറെ പ്രധാന്യം ലഭിച്ചത്.കാരണം അദ്ദേഹത്തിന്റെ രാജകീയ ആസ്ഥാനങ്ങളിലൊന്നായ ലാഹോർ ഇവിടെയാണുള്ളത്.{citation needed|date=January 2016}} 
1524 മുതൽ 1739 വരെ ഈ പ്രദേശത്തിന്റെ നിയന്ത്രണം മുഗളന്മാരുടെ കയ്യിലായിരുന്നു. ഇക്കാലത്തിനിടെ ശാലിമാർ പൂന്തോട്ടം പോലുള്ള പദ്ധതികൾ ഇവിടെ മുഗളന്മാർ കൊണ്ടുവന്നു. ലാഹോറിൽ തന്നെ സ്ഥിതി ചെയ്യുന്ന ബാദിഷായ് പള്ളിയും മുഗളന്മാരുടെ സംഭാവനയാണ്.
1758ൽ മറാത്ത സാമ്രാജ്യത്തിലെ ഹിന്ദു ജനറലായിരുന്ന രുഗനാഥ് റാഉ ലാഹോറും അറ്റോക്കും കീഴിടക്കിയിരുന്നു.അഹമ്മദ് ഷാ അബ്ദാലിയുടെ മകനും വൈസ്രോയിയുമായിരുന്ന തിമുർഷാ ദുറൈനി പഞ്ചാബ് കീഴടക്കിയിരുന്നു.ലാഹോർ, മുൾട്ടാൻ, ദെറ ഗാസി ഖാൻ, കാശ്മീർ പ‌െശവാറിന്റെ തെക്ക് കിഴക്കേ ഭാഗങ്ങൾ എന്നിവയെല്ലാം ഇക്കാലത്ത് മറാത്തയുടെ ഭാഗമായിരുന്നു. പഞ്ചാബിലും കാശ്മീരിലും മറാത്ത സാമ്ര്യാജ്യം വളരെ ശക്തമായ സ്വാധിനം നിലനിർത്തിയിരുന്നു. 1761ൽ അഹമ്മദ് ഷാ അബ്ദാലിയുടെ നേതൃത്വത്തിൽ നടന്ന മൂന്നാം പാനിപ്പത്ത് യുദ്ധത്തിൽ മറാത്തയുടെ കയ്യിൽ നിന്നും പഞ്ചാബും കാശ്മീറും പിടിച്ചടക്കി.

15-ാ ആം നൂറ്റാണ്ടിന്റെ പകുതിയിൽ സിഖ് മതം പിറന്നു.മുഗൾ കാലത്ത് നിരവധി ഹിന്ദുമത വിശ്വാസിവികൾ സിഖ് മതത്തിൽ ചേർന്നു.18ാം നൂറ്റാണ്ടിന്റെ ‌അവസാനത്തിൽ അഹമ്മദ് ഷാ ദുറൈനിക്കെതിരായ ആക്രമണത്തിന് ശേഷം സിഖുകാർ പഞ്ചാബിന്റെ മേലുള്ള നിയന്ത്രണം ഏറ്റെടുക്കുകയും രഞ്ജിത് സിങ്ങിന്റെ നേതൃത്വത്തിൽ സിഖ് സാമ്ര്യാജ്യം സ്ഥാപിക്കുകയും ചെയ്തു.1799 മുതൽ 1849 വരെ നീണ്ട് ഈ സാമ്രാജ്യത്തിന്റെ തലസ്ഥാനം ലാഹോർ ആയിരുന്നു.കാശ്മീരിലേക്കും അഫ്ഗാനിസ്ഥാനിലേക്കും ഈ സാമ്രാജ്യം വ്യാപിക്കുകയും ചെയ്തു.പഞ്ചാബിലെ വിവിധ പ്രദേശങ്ങളും ലാഹോറും കീഴടക്കിയ സിഖ് സൈനിക സംഘമായിരുന്നു ഭംഗി മിസിൽ
1839 ൽ മഹാരാജ രഞ്ജിത്ത് സിങ് മരണപ്പെട്ടതോടെ നിരന്തരമായ അക്രമങ്ങൾക്കും രാഷ്ട്രീയ അരക്ഷിതാവസ്തക്കും പഞ്ചാബ് സാക്ഷ്യം വഹിച്ചു.പല സ്റ്റേറ്റുകളും തമ്മിൽ ശക്തമായ യുദ്ധങ്ങൾ നടന്നു.അയൽ ബ്രിട്ടീഷ് ടെറിറ്ററികളുമായുള്ള ബന്ധവും തകർന്നതോടെ ആദ്യ ആഗ്ലോ-സിഖ് യുദ്ധത്തിലേക്ക് വഴിവെച്ചു.തത്ഫലമായി ബ്രിട്ടീഷ് ഉദ്യോഗസ്ഥർ 1849ൽ സത് ലജ് മുതൽ ലോഹർ വരെയുള്ള ഭാഗം ബ്രിട്ടീഷ് ഇന്ത്യയുടെ ഭാഗമാക്കിമാറ്റി.1849ലെ രണ്ടാം ആഗ്ലോ-സിഖ് യുദ്ധത്തിന് ശേഷം ബ്രിട്ടീഷ് ഇന്ത്യയോട് കൂട്ടിച്ചേർക്കുന്ന അവസാന പ്രദേശമായി സിഖ് സാമ്രാജ്യം മാറിത്തീർന്നു.1857ലെ കലാപത്തിൽ ജെലം എന്ന സ്ഥലത്ത് 35 ബ്രിട്ടീഷ് പട്ടാളക്കാർ പ്രദേശവാസികളാൽ കൊല്ലപ്പെട്ടു.
1947ൽ സ്വാതന്ത്ര്യം കിട്ടിയപ്പോൾ ബ്രിട്ടീഷ് ഇന്ത്യയുടെ ഭാഗമായിരുന്ന പഞ്ചാബിനെ പടിഞ്ഞാറെ പഞ്ചാബ്, കിഴക്കേ പഞ്ചാബ് എന്നിങ്ങനെ വിഭജിച്ചു.പടിഞ്ഞാറെ പഞ്ചാബ് പാകിസ്താന്റെ ഭാഗമായി മാറി.കിഴക്കേ പഞ്ചാബ് ഇന്ത്യയുടെയും.രണ്ടു ഭാഗത്തും വർഗീയ സംഘർഷങ്ങൾ വ്യാപകമായി,നിരവധി പേർ അഭയാർഥികളായി.പാകിസ്താനിലുള്ള പഞ്ചാബിൽ ഇന്ന് കൂടുതലായും മുസ്ലിം ഭൂരിപക്ഷമാണുള്ളത്.1947വരെ സിഖുകാരും ഹിന്ദുക്കളുമായിരുന്നു ഇവിടെ കൂടുതലുണ്ടായിരുന്നത്.

അതെസമയം സ്വാതന്ത്ര്യം കിട്ടുന്നതിന് മുമ്പെ കുടിയേറ്റം വ്യാപകമായി നടന്നിരുന്നു.1900 ൽ പടിഞ്ഞാറെ പഞ്ചാബിൽ നിന്നുള്ളവർ മുസ്ലിം ലീഗിനോടൊപ്പം ചേർന്ന് പാകിസ്താൻ മൂവ്‌മെന്റിനെ പിന്തുണച്ചു.സ്വാതന്ത്ര്യത്തിന് ശേഷം ഇവിടെയുണ്ടായിരുന്ന ഹിന്ദുക്കളും സിഖുകാരും ഇന്ത്യയിലേക്ക് കുടിയേറി.മുസ്ലിങ്ങൾ തിരിച്ചും കുടിയേറ്റം നടത്തി.
1950 മുതൽ പഞ്ചാബിൽ വ്യവസായികപരമായി വലിയ പുരോഗതിയുണ്ടായി.ലാഹോർ,സർഗോദ,മുൾട്ടാൻ,ഗുജറാത്ത്,ഗുജറ്ൻവാല,സിയാൽകോട്ട്,വാഹ് എന്നിവിടങ്ങളിലെല്ലാം നിരവധി ഫാക്ടറികൾ സ്ഥാപിക്കപ്പെട്ടു.പഞ്ചാബിന്റെ സാമ്പത്തിക മേഖലയിൽ ഏറെ പ്രധാനപ്പെട്ട ഭാഗം കൃഷി തന്നെയാണ്.ഗ്രാമപ്രദേശങ്ങളിലെല്ലാം ഭൂമി ധാരാളം കൈവശമുള്ള ഫ്യൂഡൽ കുടുംബങ്ങളുമുണ്ട്.
1950ൽ പാകിസ്താന്റെ പടിഞ്ഞാർ,കിഴക്ക് പ്രവിശ്യകളെകളെ ചൊല്ലി പ്രതിസന്ധിയുണ്ടായപ്പോൾ പഞ്ചാബിന്റെ പ്രവിശ്യപദവി ഒഴിവാക്കുകയും പടിഞ്ഞാററെ പാകിസ്താൻ പ്രവിശ്യയുടെ ഭാഗമാക്കി മാറ്റുകയും ചെയ്തു.1972ൽ കിഴക്കെ പാകിസ്താൻ , ബംഗ്ലദേശ് ആയി മാറിയപ്പോൾ പഞ്ചാബിന് വീണ്ടും പ്രൊവിൻസ് പദവി ലഭിക്കുകയും ചെയ്തു.

1965ലും 1971ലും ഇന്ത്യാ പാക്ക് യുദ്ധത്തിന് പഞ്ചാബ് സാക്ഷ്യം വഹിച്ചു.വ്യാപാരത്തിന്റെ ഫലമായി വാഗയിലൂടെ രണ്ടു രാജ്യങ്ങളും തമ്മിലുള്ള ജനങ്ങളുടെ ബന്ധം ഇപ്പോൾ നടക്കുന്നുണ്ട്.ഇന്ത്യയിലെ സിഖ് ജനത തീർഥാടനത്തിന്റെ ഭാഗമായി നങ്കന സാഹിബ് സന്ദർശിക്കാറുമുണ്ട്.
1980 കളോടെ പഞ്ചാബിലെ നല്ലൊരു ഭാഗം ജനത മിഡിൽ ഈസ്റ്റ്,ബ്രിട്ടൻ,സ്‌പെയിൻ,കാനഡ,അമേരിക്ക എന്നിവിടങ്ങളിലേക്ക് കുടിയേറിയതോടെ സാമ്പത്തികമായി പഞ്ചാബ് പുരോഗതിപ്രാപിക്കാനും സാധിച്ചു.

പഞ്ചാബിന്റെ തലസ്ഥാനമായുള്ള ലാഹോർ കേന്ദ്രമാക്കി പ്രവർത്തിക്കുന്ന ഫെഡറൽ ഘടനയുള്ള പ്രൊവിൻഷ്യൽ സർക്കാർ ആണ് ഇവിടെയുള്ളത്.പ്രൊവിഷണൽ അസംബ്ലി ഓഫ് പഞ്ചാബിലേക്ക് തിരിഞ്ഞെടുക്കപ്പെടുന്ന മുഖ്യമന്ത്രിയാണ് ഇവിടെ ഭരണം നടത്തുക.ശഹബാസ് ശരീഫ് ആണ് നിലവിലെ മുഖ്യമന്ത്രി.2009 ഫെബ്രുവരി 25 മുതൽ 2009 മാർച്ച് 30വരെ നിലനിന്നിരുന്ന ഗവർണറുടെ ഭരണം അവസാനിപ്പിച്ച ശേഷം 2011 മെയ് 11ന് നടന്ന തിരഞ്ഞെടുപ്പിലൂടെയാണ് അദ്ദേഹം അധികാരത്തിലെത്തിയത്.48 വകുപ്പുകളാണ് പഞ്ചാബ് സർക്കാറിന് കീഴിലുള്ളത്.

കഴിഞ്ഞ 40 വർഷത്തോളമായി സാക്ഷരത നിരക്കിൽ പുരോഗതിയാണുണ്ടായിട്ടുള്ളത്.

Sources:

1998 ലെ സർക്കാർ കണക്ക് പ്രാകാരം.





</doc>
<doc id="299575" url="https://ml.wikipedia.org/wiki?curid=299575" title="സിന്ധ്">
സിന്ധ്

പാകിസ്താനിലെ നാല് പ്രവിശ്യകളിലൊന്നും ചരിത്രപരമായി സിന്ധി ജനവിഭാഗത്തിന്റെ സ്വദേശവുമാണ് സിന്ധ് ( सिंध ; ; ; ; സംസ്കൃതം: सिंधु ) .


</doc>
<doc id="299576" url="https://ml.wikipedia.org/wiki?curid=299576" title="നോർബർട്ട് പാവന">
നോർബർട്ട് പാവന

മലയാള നാടകകൃത്തും സിനിമാ തിരക്കഥാകൃത്തുമായിരുന്നു നോർബർട്ട്‌ പാവന (28.03.1918 - 28.06.1981).

1918 മാർച്ച്‌ 28-ന് റിമ്മോൾഡിന്റേയും ഏലീശ്വയുടേയും മകനായി എറണാകുളം നഗരത്തിൽ എം.ജി. റോഡിനു സമീപമുണ്ടായിരുന്ന പാവനത്തറവാട്ടിൽ ജനിച്ചു. കൊച്ചിൻ പോർട്ട്‌ അഡ്‌മിനിട്രേറ്റീവ്‌ ഓഫീസിൽ ഉദ്യോഗസ്‌ഥനായിരുന്നു നോർബർട്ട്. 1970-ൽ താമസിച്ചിരുന്ന സ്‌ഥലം കൊച്ചിൻ ഷിപ്പ്‌യാഡിനുവേണ്ടി ഏറ്റെടുത്തപ്പോൾ ആലുവാപ്പുഴയുടെ തീരത്തുള്ള തുരുത്തിലേക്ക്‌ കുടംബം താമസം മാറി. സിപ്പി പള്ളിപ്പുറത്തിന്റെ ഭവനത്തിൽ വച്ച് നെഞ്ചുവേദന അനുഭവപ്പെട്ടപ്പോൾ ആലുവയിലെ സ്വകാര്യാശുപത്രിയിൽ പ്രവേശിപ്പിക്കുകയും മരണം സംഭവിക്കുകയും ചെയ്തു.

"വിലങ്ങുകൾ" എന്ന നാടകം "സ്വർഗരാജ്യം" എന്ന പേരിൽ പി.ബി. ഉണ്ണി സിനിമ ആക്കിയെങ്കിലും ചിത്രം വിജയിച്ചില്ല. ചിത്രത്തിന്റെ കഥ, തിരക്കഥ, സംഭാഷണം എല്ലാം നോർബർട്ട് തന്നെയായിരുന്നു നിർവഹിച്ചത്.




</doc>
<doc id="299582" url="https://ml.wikipedia.org/wiki?curid=299582" title="ജിന്ന അന്താരാഷ്ട്ര വിമാനത്താവളം">
ജിന്ന അന്താരാഷ്ട്ര വിമാനത്താവളം

പാകിസ്താനിലെ കറാച്ചിയിൽ സ്ഥിതി ചേയ്യുന്ന അന്താരാഷ്ട്ര വിമാനത്താവളമാണ് ജിന്ന അന്താരാഷ്ട്ര വിമാനത്താവളം(IATA: KHI, ICAO: OPKC).

</doc>
<doc id="299584" url="https://ml.wikipedia.org/wiki?curid=299584" title="ഇയാൻ ഹ്യൂം">
ഇയാൻ ഹ്യൂം

ഇന്ത്യൻ സൂപ്പർ ലീഗിൽ കേരള ബ്ലാസ്റ്റേഴ്സ്നു വേണ്ടി കളിക്കുന്ന ഒരു കനേഡിയൻ ഫുട്ബോൾ കളിക്കാരനാണ് ഇയാൻ എഡ്വേഡ് ഹ്യൂം (ഒക്ടോബർ 1983 ജനനം: 30).
2014ൽ കേരള ബ്ലാസ്റ്റേഴ്സിലൂടെ ഐ.എസ്.എല്ലിൽ എത്തിയ ഇയാൻ ഹ്യൂം ഇന്ന് ഐ.എസ്.എൽ ടോപ് സ്കോററാണ്. കേരള ബ്ലാസ്റ്റേഴ്സിനു വേണ്ടി 16 മത്സരങ്ങളിൽ 5 ഗോളുകളും അത്‌ലറ്റിക്കോ ഡി കൊൽക്കത്തക്കുവേണ്ടി 30 മത്സരങ്ങളിൽ 18 ഗോളുകളും ഹ്യൂം നേടി


</doc>
<doc id="299588" url="https://ml.wikipedia.org/wiki?curid=299588" title="വാസ്സിലി കാൻഡിൻസ്കി">
വാസ്സിലി കാൻഡിൻസ്കി

റഷ്യൻ ചിത്രകാരനാണ് വാസ്സിലി കാൻഡിൻസ്കി ( 16 December 1866 - 13 December 1944 ) Wassily Wassilyevich Kandinsky (/kænˈdɪnski/; Russian: Васи́лий Васи́льевич Канди́нский )അമൂർത്തകലയിൽ അദ്ദേഹത്തിന്റെ ചിത്രങ്ങൾ വളരെ ജനശ്രദ്ധ നേടി. മോസ്കോ സർവ്വകലാശാല യിൽ നിന്നും നിയമവും സാമ്പത്തിക ശാസ്ത്രവും പഠിച്ച അദ്ദേഹം തന്റെ മുപ്പതാമത്തെ വയസ്സിലാണ് ചിത്രകല പഠനം ആരംഭിച്ചത്.

On White II, Der Blaue Reiter എന്നിവ അദ്ദേഹത്തിന്റെ പ്രസിദ്ധമായ അമൂർത്തകലാ രചനകളാണ്.

വാസ്സിലിയുടെ നൂറ്റി നാൽപ്പത്തി എട്ടാം ജന്മദിനത്തോട് അനുബന്ധിച്ച് 2014 ഡിസംബർ 16 നു ഗൂഗിൾ പ്രത്യേക ദൂഡിൽ പ്രസിദ്ധമാക്കി. 


</doc>
<doc id="299589" url="https://ml.wikipedia.org/wiki?curid=299589" title="മൈക്കൽ ചോപ്ര">
മൈക്കൽ ചോപ്ര

മൈക്കൽ ചോപ്ര എന്നറിയപ്പെടുന്ന റോക്കി മൈക്കൽ ചോപ്ര (23 ഡിസംബർ 1983-ൽ ജനനം), ഇന്ത്യൻ ക്ലബ്ബായ കേരള ബ്ലാസ്റ്റേഴ്സിനു വേണ്ടി സ്ട്രൈക്കറായി കളിച്ച ഒരു ഇംഗ്ലീഷ് പ്രൊഫഷണൽ ഫുട്ബോൾ കളിക്കാരനാണ്.


</doc>
<doc id="299591" url="https://ml.wikipedia.org/wiki?curid=299591" title="പെഡ്രോ ഗുസ്മോ">
പെഡ്രോ ഗുസ്മോ

പെഡ്രോ ഗുസ്മോ എന്നറിയപ്പെടുന്ന പെഡ്രോ ആഡ്രിയാനോ വെലോസോ ഗുസ്മോ, കേരള ബ്ലാസ്റ്റേഴ്സിനുവേണ്ടി കളിക്കുന്ന ഒരു ബ്രസീലിയൻ ഫുട്ബോൾ കളിക്കാരനാണ്.


</doc>
<doc id="299594" url="https://ml.wikipedia.org/wiki?curid=299594" title="ആർട്ടിസ്റ്റ് പി.ജെ. ചെറിയാൻ">
ആർട്ടിസ്റ്റ് പി.ജെ. ചെറിയാൻ

മലയാളിയായ ആദ്യ മലയാളചലച്ചിത്രനിർമ്മാതാവാണ് ആർട്ടിസ്റ്റ് പി.ജെ. ചെറിയാൻ എന്നറിയപ്പെടുന്ന പി.ജെ. ചെറിയാൻ. ചിത്രകാരൻ, വാസ്തുശില്പി, ഫോട്ടോഗ്രാഫർ, നടൻ, നാടകപ്രവർത്തകൻ എന്നീ നിലകളിൽ ഇദ്ദേഹം ശ്രദ്ധേയനായിരുന്നു. കൊച്ചി രാജ്യസഭയുടെ ആസ്ഥാന കലാകാരനും ചിത്രമെഴുത്തുകാരനും ചിത്രമെടുപ്പുകാരനും ചെറിയാനായിരുന്നു. എണ്ണച്ഛായ ചിത്രമെഴുത്തിൽ വിദഗ്ദ്ധനായിരുന്നു ചെറിയാൻ. കേരളത്തിൽ സ്ഥിരം നാടകവേദി എന്ന ആശയം ആദ്യമായി അവതരിപ്പിച്ചത് ചെറിയാനാണ്. ഞാറയ്ക്കൽ സന്മാർഗ വിലാസ നടനസഭയും ഇദ്ദേഹം സ്ഥാപിച്ചു.

നിർമ്മല എന്ന ചലച്ചിത്രമാണ് ഇദ്ദേഹം നിർമ്മിച്ചത്. 1891-ൽ എറണാകുളത്ത് ജനിച്ചു. 1948-ലാണ് കേരള ടാക്കീസിന്റെ പേരിൽ മലയാളത്തിലെ നാലാമതു ചിത്രമായ നിർമ്മല നിർമ്മിക്കുന്നത്.

മാവേലിക്കര രാജാരവിവർമ്മ ചിത്രകലാ വിദ്യാലയത്തിന്റെ സ്ഥാപകരിലൊരാളും പ്രധാന അദ്ധ്യാപകനുമായിരുന്നു ചെറിയാൻ. 1927-ൽ കേരളത്തിലെ ആദ്യ ഫോട്ടോ സ്റ്റുഡിയോ ആയ റോയൽ സ്റ്റുഡിയോ കൊച്ചിയിൽ സ്ഥാപിച്ചതും ഇദ്ദേഹമാണ്. "സ്നേഹസീമ" എന്ന ചലച്ചിത്രത്തിൽ വൈദികന്റെ വേഷം അവതരിപ്പിച്ചു. 1965-ൽ പോൾ ആറാമൻ മാർപ്പാപ്പ "ഷെവലിയർ" ബഹുമതി നൽകി.




</doc>
<doc id="299601" url="https://ml.wikipedia.org/wiki?curid=299601" title="വിസ് ആൻഡ്രൂസ്">
വിസ് ആൻഡ്രൂസ്

മലയാളത്തിലെ ആദ്യകാല നാടക ആചാര്യൻമാരിൽ ഒരാളായിരുന്നു വിസ് ആൻഡ്രൂസ്. മലയാളത്തിലെ ആദ്യ സംഗീത നാടകമായ "ഇസ്താക്കി ചരിത്രം" എഴുതിയത് ഇദ്ദേഹമാണ്. ചെല്ലാനം ഗ്രാമത്തിലാണ് വിസ് ജനിച്ചത്. നാൽപ്പത്തിയേഴിലധികം നാടകങ്ങൾ ഇദ്ദേഹം രചിച്ചിട്ടുണ്ട്.

ആർട്ടിസ്റ്റ് പി.ജെ. ചെറിയാൻ, സംഗീത സംവിധായകനും നടനുമായ വിമൽകുമാർ, ശിവപ്രസാദ്, വേലുക്കുട്ടി, അഗസ്റ്റിൻ ജോസഫ്, സെബാസ്റ്റ്യൻ കുഞ്ഞുകുഞ്ഞു ഭാഗവതർ എന്നിവരുടെ ഗുരുസ്ഥാനീയനായിരുന്നു ഇദ്ദേഹം. 



</doc>
<doc id="299606" url="https://ml.wikipedia.org/wiki?curid=299606" title="ടിഗ്രീന്യ ഭാഷ">
ടിഗ്രീന്യ ഭാഷ

ഒരു ആഫ്രോ-ഏഷ്യാറ്റിക് ഭാഷയാണ് ടിഗ്രീന്യ. ആഫ്രിക്കൻ മുനമ്പിലെ വംശീയവിഭാഗമായ ടിഗ്രായ്-ടിഗ്രീന്യയാണ് ഈ ഭാഷ സംസാരിക്കുന്നത്.


</doc>
<doc id="299607" url="https://ml.wikipedia.org/wiki?curid=299607" title="ഐസ്‌ലാന്റിക് ഭാഷ">
ഐസ്‌ലാന്റിക് ഭാഷ

ഐസ്‌ലാന്റിലെ പ്രധാനഭാഷയാണ് ഐസ്‌ലാന്റിക്. ജർമ്മാനിക് ഭാഷകളിലെ വടക്കൻ ജർമ്മാനിക് അഥവാ നോർഡിക് ശാഖയിൽപ്പെടുന്ന ഇതൊരു ഇൻഡോ-യൂറോപ്യൻ ഭാഷയാണ്.
 


</doc>
<doc id="299610" url="https://ml.wikipedia.org/wiki?curid=299610" title="ചട്ടക്കാരി">
ചട്ടക്കാരി

പമ്മന്റെ ഒരു പ്രശസ്ത നോവലാണ് ചട്ടക്കാരി. ഇത് ഇതേ പേരിൽ മലയാളത്തിൽ 1974-ൽ ചലച്ചിത്രമായി ആവിഷ്കരിക്കപ്പെട്ടു. പിന്നീട് ഇത് 2012-ലും പുനർനിമ്മിക്കപ്പെട്ടു. ആംഗ്ലോ ഇന്ത്യൻ പശ്ചാത്തലത്തിൽ രചിക്കപ്പെട്ട മലയാളത്തിലെ ആദ്യത്തെ നോവലും ഇതാണെന്നു കരുതപ്പെടുന്നു.


</doc>
<doc id="299618" url="https://ml.wikipedia.org/wiki?curid=299618" title="ജെബ് ബുഷ്">
ജെബ് ബുഷ്

അമേരിക്കയിലെ ഫ്ലോറിഡാ സംസ്ഥാനത്തിന്റെ 43ആമത്തെ ഗവർണറായി സേവനമനുഷ്ടിച്ച വ്യക്തിയാണ് ജോൺ എല്ലിസ് ജെബ് ബുഷ്. അമേരിക്കയുടെ മുൻ പ്രസിഡണ്ട് ജോർജ്ജ് എച്ച്.ഡബ്ല്യു. ബുഷിന്റെ ഇളയ മകനാണ്.അദ്ദേഹത്തിന്റെ മൂത്ത സഹോദരൻ ജോർജ്ജ് ഡബ്ല്യു. ബുഷ് അമേരിക്കയുടെ 43ആമത്തെ പ്രസിഡന്റായിരുന്നു.2016ൽ നടക്കുന്ന പ്രസിഡന്റ് തിരഞ്ഞെടുപ്പിൽ മൽസരിക്കുവാനുള്ള സന്നദ്ധത 2014 ഡിസംബർ 16ലെ ഒരു റ്റ്വിറ്റർ പോസ്റ്റിലൂടെ അറിയിക്കുകയുണ്ടായി.


</doc>
<doc id="299623" url="https://ml.wikipedia.org/wiki?curid=299623" title="ഊറൊബോറസ്">
ഊറൊബോറസ്

പുരാണങ്ങളിലും മറ്റും സ്വന്തം വാലു തന്നെ വിഴുങ്ങുന്നതായി ചിത്രീകരിക്കപ്പെട്ടിട്ടുള്ള ഒരു മിത്തിക്കൽ വ്യാളിയോ സർപ്പമോ ആണ് ഊറൊബോറസ്.


</doc>
<doc id="299633" url="https://ml.wikipedia.org/wiki?curid=299633" title="സമന്വയ വിദ്യാഭ്യാസം">
സമന്വയ വിദ്യാഭ്യാസം

മതകീയവും ഭൌതികവുമായ വിഷയങ്ങള് ഒരു കേന്ദ്രത്തില് നിന്ന് തന്നെ കരസ്ഥമാക്കാന് കഴിയുന്ന നവ വിദ്യാഭ്യസ രീതിയാണ് സമന്വയ വിദ്യഭ്യാസം.


</doc>
<doc id="299642" url="https://ml.wikipedia.org/wiki?curid=299642" title="പെഷവാർ വിദ്യാലയ ആക്രമണം 2014">
പെഷവാർ വിദ്യാലയ ആക്രമണം 2014

2014 ഡിസംബർ 16൹ തഹ്രിൿ-ഏ-താലിബാൻ പാകിസ്താൻ എന്ന ഭീകരസംഘടനയിലെ അംഗങ്ങളായ ഒമ്പതു തീവ്രവാദികൾ പാകിസ്താനിലെ പെഷവാർ നഗരത്തിലെ ആർമി പബ്ലിൿ സ്കൂളിനു നേരെ ആക്രമണം ചെയ്തു. ഇവർ ഉന്നമിട്ടതു് പ്രസ്തുത വിദ്യാലയത്തിലെ ജീവനക്കാരെയും വിദ്യാർത്ഥികളെയുമായിരുന്നു. ആക്രമണത്തിൽ 132 വിദ്യാർത്ഥികൾ അടക്കം 145 പേർ കൊല്ലപ്പെട്ടു. ആക്രമണത്തിൽ 122 പേർക്കു് പരിക്കേറ്റു.

പ്രസ്തുത സ്കൂൾ സ്ഥിതിചെയ്യുന്നതു് പെഷാവർ കന്റോണ്മെന്റിനു സമീപമാണു്. ഇവിടുത്തെ വിദ്യാർത്ഥികൾ സൈനികരുടെയും സാധാരണപൗരന്മാരുടെയും മക്കളാണു്. 

ഡിസംബർ 16 ചൊവ്വാഴ്ച രാവിലെ ഇന്ത്യൻ സമയം പത്തരമണിയോടെയാണു് ഭീകരർ വിദ്യാലയത്തിലേയ്ക്കു് കടന്നു കയറിയതു്. സൈനിക യൂണിഫോമിൽ തോക്കുമായി എത്തിയ ആറ് ഭീകരരാണ് സ്‌കൂളിൽ ആക്രമണം നടത്തിയത്. തുടർച്ചയായി സ്‌ഫോടനങ്ങളും നടത്തി. അഞ്ഞൂറിലധികം കുട്ടികളും ഒട്ടേറെ അധ്യാപകരും ഈ സമയം സ്‌കൂളിലുണ്ടായിരുന്നു. പിന്നീട് ഇതിൽ ഭൂരിഭാഗം പേരെയും സൈന്യം ഒഴിപ്പിച്ചു. തുടർന്നു് എട്ടരമണിക്കൂർ പാകിസ്താൻ സൈന്യവുമായ ഇവരുടെ ഏറ്റുമുട്ടൽ നീണ്ടുനിന്നു. ഭീകരരിൽ ഒരാൾ ചാവേറായി പൊട്ടിത്തെറിച്ചപ്പോൾ ബാക്കിയുള്ളവരെ സൈന്യം വധിക്കുകയായിരുന്നു. 

10 മുതൽ 18 വയസ്സുവരെയുള്ള കുട്ടികളാണ് കൊല്ലപ്പെട്ടത്. മുതിർന്ന വിദ്യാർഥികളുള്ള ഒരു ബ്ലോക്കിലാണ് സ്‌ഫോടനമുണ്ടായത്. 

അക്രമത്തെ തുടർന്ന് അടച്ചിട്ട വിദ്യാലയം 2015 ജനുവരി 12-ന് വീണ്ടും തുറന്നു. സ്‌കൂളിൽ സംഘടിപ്പിച്ച ചടങ്ങിൽ പാകിസ്താൻ സൈനിക മേധാവി ജനറൽ റഷീൽ ഷരീഫ് കുട്ടികളേയും മാതാപിതാക്കളേയും സ്വീകരിച്ചു. 

വടക്കൻ വസീരിസ്താനിലുണ്ടായ സൈനിക നടപടികൾക്ക് പ്രതികാരമായാണ് തെഹ്‌രിക് ഇ താലിബാൻ പാകിസ്താൻ സ്‌കൂൾ ആക്രമിച്ചതെന്നാണ് താലിബാന്റെ നിലപാട്.


</doc>
<doc id="299644" url="https://ml.wikipedia.org/wiki?curid=299644" title="ബാനൂ ജഹാൻഗീർ കോയാജി">
ബാനൂ ജഹാൻഗീർ കോയാജി

ജനസംഖ്യ നിയന്ത്രണ - കുടുംബാസൂത്രണ രംഗത്ത് പ്രവർത്തിച്ച ഒരു സാമൂഹിക പ്രവർത്തകയായിരുന്നു ബാനൂ ജഹാൻഗീർ കോയാജി (22 ഓഗസ്റ്റ്‌ 1918 – 15 ജൂലൈ 2004). ഇക്കാര്യങ്ങളിൽ കേന്ദ്ര സർക്കാരിന്റെ ഉപദേശകയും രാജ്യാന്തര അംഗീകാരം നേടിയ ഭിഷഗ്വരയുമായിരുന്നു അവർ. പൂനെയിലെ കിംഗ്‌ എഡ്വെർഡ് മെമ്മോറിയൽ ആശുപത്രിയുടെ ഡയറക്ടർ ആയിരിക്കെ അവർ മഹാരാഷ്ട്രയുടെ ഗ്രാമീണ മേഖലകളിൽ സാമൂഹ്യ ആരോഗ്യ പദ്ധതികൾ തുടങ്ങി. 1989ൽ പദ്മഭൂഷണും 1993ൽ മാഗ്സസെ അവാർഡും ലഭിച്ചിട്ടുണ്ട്.


</doc>
<doc id="299647" url="https://ml.wikipedia.org/wiki?curid=299647" title="വിവേക് മൂർത്തി">
വിവേക് മൂർത്തി

അമേരിക്കയിൽ സർജ്ജൻ ജനറലായി തിരഞ്ഞെടുക്കപ്പെട്ട ഏറ്റവും പ്രായം കുറഞ്ഞയാളും ആദ്യത്തെ ഇന്ത്യൻ വംശജനുമാണ് ഡോ. വിവേക് മൂർത്തി. കർണ്ണാടകയിൽ നിന്നും അമേരിക്കയിലേക്ക് കുടിയേറിയവരാണ് ഡോ. വിവേക് മൂർത്തിയുടെ കുടുംബം. ഇംഗ്ലണ്ടിലെ ഹഡേഴ്സ്ഫീൽഡ് എന്ന സ്ഥലത്താണ് അദ്ദേഹം ജനിച്ചത്, മൂന്ന് വയസ്സായപ്പോൽ മൂർത്തിയുടെ കുടുംബം മയാമിയിലേക്ക് താമസം മാറ്റി. ഇപ്പോൾ ഡോക്ടേഴ്സ് ഓഫ് അമേരിക്ക എന്ന സംഘടനയുടെ ഭാരവാഹിയാണ്. അമേരിക്കയുടെ ആരോഗ്യമന്ത്രാലയം ഉപദേശകസമിതി അംഗമാണ്. മിയാമി, ഹാർവാർഡ്, യേൽ സർവ്വകലാശാലകളിൽ പഠിച്ചിട്ടുണ്ട്.


</doc>
<doc id="299654" url="https://ml.wikipedia.org/wiki?curid=299654" title="വാഗ അതിർത്തി ചാവേർ ആക്രമണം (2014)">
വാഗ അതിർത്തി ചാവേർ ആക്രമണം (2014)

2014 നവംബർ 2-ന് ഇന്ത്യാ-പാക് അതിർത്തി പ്രദേശമായ വാഗയിൽ ജെമാത്-ഉൾ-അഹ്രർ എന്ന ഭീകരവാദികൾ ചാവേർ ആക്രമം നടത്തി. ഇതിൽ 60 പേർ കൊല്ലപ്പെടുകയും 100 പേർക്കു പരുക്കേല്ക്കുകയും ചേയ്തു. വാഗയിൽ പാകിസ്താന്റെ പ്രദേശത്താണ് ആക്രമണം നടന്നത്.


</doc>
<doc id="299655" url="https://ml.wikipedia.org/wiki?curid=299655" title="ഇന്ദ്രനീൽ സെൻഗുപ്ത">
ഇന്ദ്രനീൽ സെൻഗുപ്ത

ഒരു ബംഗാളി അഭിനേതാവും മോഡലുമാണ് ഇന്ദ്രനീൽ സെൻഗുപ്ത (, ; ജ: 8 സെപ്റ്റംബർ 1974). 
1999 ലെ ഗ്ലാഡ്റാഗ്സ് മൺഹണ്ട് മത്സരത്തിന്റെ ഫൈനലായിരുന്നു സെംഗ്പ്ടെ, അതിൽ ജോൺ എബ്രഹാം വിജയിയായിരുന്നു. ഡിസൈനർ മാർക് റോബിൻസണും അചല സച്ദേവിക്കും വേണ്ടി ഡിസൈനർ രോഹിത് ബലാന്ദിന്റെ മോഡൽ രൂപകൽപ്പന ചെയ്തു. ടാറ്റാ ഇൻഡിഗോ മറീന കാർ, വിഐപി ഫ്രെഞ്ചി, അക്യുഫിന തുടങ്ങിയ വാണിജ്യ സ്ഥാപനങ്ങളിലും അദ്ദേഹം പ്രത്യക്ഷപ്പെട്ടു.

പിന്നീട് ഫാൽഗുനി പഥക്കിന്റെ "പാൽ പാൽ തേരെ യാദ സത്തായ്", ജഗ്ജീത് സിംഗ് എന്നിവരോടൊപ്പം സംഗീത വീഡിയോകളിലേക്ക് അദ്ദേഹം മാറി. ദക്ഷിണേന്ത്യൻ ഗായകൻ യേശുദാസ് ഹിന്ദി ആൽബത്തിൽ; ബീസ് സാൽ ബാദ് എന്ന ചിത്രത്തിലെ ആശാ ഭോസ്ലെ എന്ന ഗാനം ആലപിച്ച "കോയി ഡയ ജെയ് കഹീൻ (റം പം ബം)" എന്ന പഴയ ചലച്ചിത്ര ഗാനത്തിന്റെ റീമിക്സ് ആയിരുന്നു. സ്റ്റാർ പ്ളസ്, പ്യാർ കേ ഡോം നാണം ... ഏക് രാധ ഏക് ഷാം എന്ന ടെലിവിഷൻ പരിപാടിയിലും അദ്ദേഹം അഭിനയിച്ചു.

2004 ൽ ഷുഖിയ: ടുൾ ഡെത്ത് ഡു യുസ് ഫിലിംസ് എന്ന ചിത്രത്തിൽ അഫ്താബ് ശിവദാസൻ, ശ്രീയ സരൺ, അനുപം ഖേർ എന്നിവർ അഭിനയിച്ചു. ദസ് എന്ന ചിത്രത്തിൽ അഭിനയിക്കുകയായിരുന്നു അദ്ദേഹം. എന്നാൽ പദ്ധതി ഉപേക്ഷിച്ചു.

2008-ൽ മോഹൻ കാണ്ട എന്ന ബ്രിട്ടീഷ് ഇന്ത്യൻ ആർമിയിലെ ഒരു പ്രതിച്ഛായയായിരുന്നു അദ്ദേഹം. 1920-ൽ ഭീകരാക്രമണത്തിനെതിരായ വിപ്ലവത്തിന് അനുകൂലമായ വിപ്ലവത്തിനു നേതൃത്വം നൽകിയത് വിക്രം ഭട്ടിന്റെ സംവിധാനത്തിൽ. സീ ടിവി ടി.വി സീരിയൽ ബാനു മെയിൻ ടെറി ദുൽഹനിൽ തുഷാർ എന്ന പേരിലും ഇദ്ദേഹം അഭിനയിച്ചു.

നാഷ് ബലിയേ 3 ൽ തന്റെ ഭാര്യയോടൊപ്പം താമസിച്ചു.

മുംബൈ സൽസാന്ദ് കഹാനി എന്ന ബോളിവുഡ് ചിത്രങ്ങളിൽ അഭിനയിച്ചു. ചില ബംഗാളി സിനിമകൾ അദ്ദേഹം ചെയ്തിട്ടുണ്ട്. 2008 ൽ അദ്ദേഹം ജാനലിലും അഭിനയിച്ചു. സ്വാതിക് മുഖർജിയും ബദ്ദേവ് ദാസ്ഗുപ്തയും ചേർന്ന് അഭിനയിച്ചു.

2009-ന്റെ തുടക്കത്തിൽ ആംഗ്ഷുമൻഷോബിയിൽ ഇന്ദ്രാനി ഹൽദാർ അഭിനയിച്ചു. ആദ്യകാല സംവിധായകനായ അതനു ഘോഷാണ് സംവിധാനം ചെയ്തത്. ഗോവയിലെ ഇന്ത്യൻ പനോരമയുടെ മത്സര വിഭാഗത്തിലെ ഏക ബംഗാളി പ്രവേശനമാണ് ഈ ചലച്ചിത്രം. 2009 കളുടെ അവസാനത്തിൽ കൗശിക് ഗാംഗുലിയുടെ അരക്കിട്ടി പ്രെമേർ ഗോൽപോയിൽ ബെയ്സ്ബുക്ക് കാമുകനായി അഭിനയിച്ചു. സംവിധായകൻ ഋതുപർണോ ഘോഷ് ആണ് ഈ സിനിമയിലെ അദ്ദേഹത്തിന്റെ താൽപര്യം. റിതുപർണന്റെ ആദ്യ സിനിമ ഒരു അഭിനേതാവായാണ്.

2010 ൽ, തന്റെ ആദ്യ വാണിജ്യ ബംഗാളി ചലച്ചിത്രം ജൊഡി ഏക്ഡിൻ സംവിധാനം ചെയ്തത് ഋനിഗോ സംവിധാനം ചെയ്തത്. 2009 ൽ അൻഷമണർ ചോബിക്ക് വേണ്ടി ആനന്ദ്ലോക്ക് ഫ്രെഷ് ഫെയ്സ് ഓഫ് ദി ഇയർ അവാർഡ് ലഭിച്ചു.

പ്രേങ്ജിത് ചാറ്റർജിയേയും നന്ദന സെൻ എന്നതിലുമൊക്കെ ബംഗാളി ചലച്ചിത്രം ഓട്ടോഗ്രാഫിൽ ഒരു യുവ സംവിധായകനായി ഇന്ദ്രനെ അവതരിപ്പിച്ചു. സത്യജിത് റായ്ക്കും ഉത്തം കുമാറിനും ഒരു നായകനായി അഭിനയിച്ച ഈ ചിത്രം നായക് എന്ന ചിത്രത്തിന്റെ പശ്ചാത്തലത്തിലായിരുന്നു.

2012 ൽ അനിരുദ്ധ റോയ് ചൗധരി സംവിധാനം ചെയ്ത അപരാജിത തുമി എന്ന ബംഗാളി ചലച്ചിത്രം എന്ന ചിത്രത്തിൽ അദ്ദേഹം അഭിനയിച്ചു. സുജോയ് ഘോഷ് സംവിധാനം ചെയ്ത കഹാനി എന്ന ഹിന്ദി ചിത്രത്തിൽ ക്രിമിനൽ പശ്ചാത്തലമായിരുന്നു. 2012 ൽ ബംഗ്ലാദേശി ചിത്രമായ ചോറാബലിയിൽ അഭിനയിച്ചു.

2013 ൽ പുറത്തിറങ്ങിയ ഗോയ്ന്ദ ഗോഗോൾ എന്ന ചിത്രത്തിലും അദ്ദേഹം അഭിനയിച്ചു.

ജെന്നി സർകാർ, ദീപയാൻ മണ്ഡൽ എന്നിവർ സംവിധാനം ചെയ്ത ടീൻപട്ടി എന്ന ബംഗാളി ചിത്രത്തിലും ഇദ്ദേഹം അഭിനയിച്ചു


</doc>
<doc id="299658" url="https://ml.wikipedia.org/wiki?curid=299658" title="റഷ്യൻ വിമാനവാഹിനി കപ്പൽ അഡ്മിറൽ കുസ്നെറ്റ്സോവ്">
റഷ്യൻ വിമാനവാഹിനി കപ്പൽ അഡ്മിറൽ കുസ്നെറ്റ്സോവ്

റഷ്യയുടെ ഒരു മുൻ സോവിയറ്റ് വിമാനവാഹിനിക്കപ്പലാണ് ( "Fleet Admiral of the Soviet Union Kuznetsov") അഡ്മിറൽ ഫ്ലോട്ടാ സോവെറ്റ്സ്കോവൊ സൊയുസ കുസ്നെറ്റ്സോവ്. ഉക്രൈനിലെ ബ്ലാക്ക് സീ ഷിപ്പ്യാർഡിലാണ് കുസ്നെറ്റ്സോവിനെ നിർമിച്ചത്. സോവിയറ്റ് യൂണിയന്റെ പതനത്തിനു ശേഷമാണ് റഷ്യയുടെ കൈവശം കപ്പൽ എത്തിച്ചേർന്നത്.



</doc>
<doc id="299665" url="https://ml.wikipedia.org/wiki?curid=299665" title="ഖാൻ (അഭിനേതാവ്)">
ഖാൻ (അഭിനേതാവ്)

മലയാള നാടക, ചലച്ചിത്രനടനായിരുന്നു ഖാൻ. 1959 മുതൽ 35 വർഷക്കാലം നാടകവേദിയിൽ ഇദ്ദേഹം നിറഞ്ഞുനിന്നു. വൈപ്പിൻ സ്വദേശിയാണ് ഖാൻ. പശ്ചിമ കൊച്ചിയുടെ നാടക മേഖലയിൽ നിന്നാണ് ഖാൻ നാടകരംഗത്ത് പ്രവേശിക്കുന്നത്. മണവാളൻ ജോസഫ്, എം.ജെ.ആന്റണി, മെഹ്ബൂബ്, തബലിസ്റ്റ് രാജപ്പൻ എന്നിവർ ചേർന്ന് സ്ഥാപിക്ക് ആർട്ടിസ്റ്റ് ഗ്രൂപ്പിലായിരുന്നു ഖാൻ ആദ്യം പ്രവർത്തിച്ചിരുന്നത്. പിന്നീട് കെ.പി.എ.സി.യിൽ പ്രവേശിച്ചു. അവിടെ നിന്നുമാണ് ചലച്ചിത്ര രംഗത്ത് പ്രവേശിച്ചത്.



</doc>
<doc id="299667" url="https://ml.wikipedia.org/wiki?curid=299667" title="വൈക്കം മണി">
വൈക്കം മണി

മലയാള നാടക, ചലച്ചിത്രനടനും ഗായകനുമായിരുന്നു വൈക്കം മണി. വൈക്കം സ്വദേശിയാണ് മണി. മണിഭാഗവതർ എന്നും ഇദ്ദേഹം അറിയപ്പെട്ടിരുന്നു.യഥാർത്ഥ നാമം ശങ്കര നാരായണ കുറുപ്പ് എന്നാണ്. 

മലയാള സിനിമയിലെ ആദ്യത്തെ "മെഗാ ഹിറ്റ്" എന്നു വിശേഷിപ്പിക്കാവുന്ന നല്ല തങ്ക എന്ന ചിത്രത്തിൽ ഒരു പ്രധാന വേഷത്തിൽ അഭിനയിക്കുകയും ഗാനം ആലപിക്കുകയും ചെയ്തു.1950ൽ ആണ് നല്ല തങ്ക റിലീസ് ചെയ്തത്. മമ്മൂട്ടി നായകനായ തിങ്കളാഴ്ച നല്ല ദിവസം എന്ന ചിത്രത്തിൽ അഭിനയിച്ചിട്ടുണ്ട്. തിരുവനന്തപുരത്തുള്ള ജവഹർ ബാലഭവനിൽ ഇദ്ദേഹം കുറച്ചു കാലം അദ്ധ്യാപകൻ ആയിരുന്നു...പ്രശസ്ത നടനും പദ്മഭൂഷൺ പുരസ്‌കാര ജേതാവുമായ മോഹൻലാൽ വൈക്കം മണിയുടെ കീഴിൽ ജവഹർ ബാലഭവനിൽ അഭിനയം പഠിച്ചിട്ടുണ്ട്.

കൃഷ്ണപിടാരൻ, കൃഷ്ണാർജ്ജുനവിജയം തുടങ്ങിയ തമിഴ് സിനിമകളിലും ചില തമിഴ് നാടകങ്ങളിലും അഭിനയിച്ചു. ഭാര്യ:പദ്മാവതിയമ്മ, മക്കൾ:ഹരികുമാർ, വിജയകുമാർ, രാജേശ്വരി. 

അന്തരിച്ച തെലുങ്ക് സംവിധായകൻ രാജ് ആദിത്യ വൈക്കം മണിയുടെ കൊച്ചു മകൻ ആണ്. വൈക്കം മണിയുടെ മറ്റു കൊച്ചുമക്കൾ ഗൗരീപ്രസാദ്‌, മീര,പൂർണിമ, കവിത എന്നിവരാണ്.. 

പ്രശസ്ത മലയാള സിനിമാ സംവിധായകൻ ആയ പദ്മരാജൻ വൈക്കം മണിയുടെ ബന്ധുവാണ് 
വൈക്കം മണി അഭിനയിച്ചിട്ടുള്ള സിനിമകൾ 

1. നല്ല തങ്ക
2. ശശിധരൻ 
3. സ്വപ്നങ്ങൾ 
4. ദേവി കന്യാകുമാരി 
5. ചോറ്റാനിക്കര അമ്മ 
6. ഉദ്യാനലക്ഷ്മി 
7. മായാവി 
8. പ്രിയതമ 
9. ഇന്ദുലേഖ 
10. കറുത്ത രാത്രികൾ 
11. ലേഡി ഡോക്ടർ 
12. അദ്ധ്യാപിക 
13. സ്ത്രീ 
14.കാട്ടുമല്ലിക 
15. പൊന്മുടി 
16. ചാണക്യൻ


</doc>
<doc id="299697" url="https://ml.wikipedia.org/wiki?curid=299697" title="ഗവ.യൂ.പി. സ്ക്കൂൾ ചീരഞ്ചിറ">
ഗവ.യൂ.പി. സ്ക്കൂൾ ചീരഞ്ചിറ

1087 വൃശ്ചികം 28 (1911 ഡിസ.13) ന് ചീരഞ്ചിറ ഗവ. യൂ.പി. സ്ക്കൂൾ ആരംഭിച്ചു.

</doc>
<doc id="299707" url="https://ml.wikipedia.org/wiki?curid=299707" title="അഷ്ടാക്ഷരിമേളം">
അഷ്ടാക്ഷരിമേളം

ക്ഷേത്രമേളങ്ങളിൽ പ്രധാനമായ പഞ്ചാരിയും പാണ്ടിയും ക്ഷേത്രോത്സവങ്ങളുടെ ജീവാത്മാവാണ്. രൌദ്രതയാണ് പാണ്ടിയുടെ മനോഹാരിതയെങ്കിൽ സംഗീത സാന്ദ്രമാണ് പഞ്ചാരി . പൂർവികരാൽ ചിട്ടപ്പെടുത്തിയ പഞ്ചാരി ജന്യമായ മേളങ്ങ ലാണ് ധ്രുവം , അടന്ത , അഞ്ചടന്ത, ചെമ്പട , ചെമ്പ തുടങ്ങിയവ . 

128 അക്ഷരകാലത്തിൽ പതിനാറ് ചെമ്പടവട്ടത്തിൽ ചിട്ടപ്പെടുത്തിയ അഷ്ടാക്ഷരിമേളം അഞ്ച് കാലങ്ങളായാണ് കൊട്ടുന്നത്.
അഷ്ടാക്ഷരിമേളത്തിന് അഞ്ചു കാലങ്ങൾ ആണ് ഉള്ളത്.ഒന്ന് മുതൽ അഞ്ചു വരെ ഉള്ള കാലങ്ങൾ 128, 64, 32, 16, 8 അക്ഷരങ്ങൾ എന്ന ക്രമത്തിൽ ആണ്.
96 അക്ഷരകാലത്തിൽ രൂപക താളത്തിൽ കൊട്ടുന്ന പഞ്ചാരിമേളം ആയിരുന്നു ഇതുവരെ ഏറ്റവും വലിയ മേളം .





</doc>
<doc id="299709" url="https://ml.wikipedia.org/wiki?curid=299709" title="ക്ഷേത്രമേളങ്ങൾ">
ക്ഷേത്രമേളങ്ങൾ




</doc>
<doc id="299710" url="https://ml.wikipedia.org/wiki?curid=299710" title="ചെമ്പടമേളം">
ചെമ്പടമേളം

ചെമ്പടമേളത്തിന് നാല് കാലങ്ങൾ ആണ് ഉള്ളത്. ഒന്ന് മുതൽ നാല് വരെ ഉള്ള കാലങ്ങൾ 64, 32, 16, 8 അക്ഷരങ്ങൾ എന്ന ക്രമത്തിൽ ആണ്.

തൃശൂർ പൂരത്തിന്റെ ഭാഗമായി ചെമ്പടമേളം അവതരിപ്പിക്കാറുണ്ട്. കൂടൽമാണിക്യം ക്ഷേത്രത്തിലെ ഉൽസവത്തിനു കൊട്ടുന്ന ചെമ്പടമേളത്തിന് തീർഥക്കരമേളം എന്നും പേരുണ്ട്. 


</doc>
<doc id="299723" url="https://ml.wikipedia.org/wiki?curid=299723" title="സുദർശനൻ">
സുദർശനൻ

കാക്കാരിശ്ശി നാടക പ്രചാരകനും ചലച്ചിത്ര സീരിയൽ കലാകാരനുമാണ് സുദർശനൻ. കാക്കാരിശ്ശി നാടക മേഖലയ്ക്കു നൽകിയ സമഗ്ര സംഭാവനക്ക് കേരള ഫോക്‌ലോർ അക്കാദമിയുടെ ഗുരു ശ്രേഷ്ഠ പുരസ്കാരം (2014) ലഭിച്ചു.
പ്രഫഷനൽ നാടക രംഗത്തും സജീവമായി പ്രവർത്തിച്ചിരുന്ന സുദർശനന്റെ നാരദനും സുന്ദര കാക്കാൻ തുടങ്ങിയ കഥാപാത്രങ്ങൾ പ്രശസ്തമാണ്. വേലഞ്ചിറ ആനന്ദനൃത്ത കലാനിലയം, മാവേലിക്കര കേരള കല ഡാൻസ് അക്കാദമി, കൊല്ലം അസീസി, ചങ്ങനാശേരി തരംഗം, ഗീഥ, അടൂർ ജയ, ഓച്ചിറ മഹിമ, കായംകുളം അഭിനയശാല എന്നീ നാടക ട്രൂപ്പുകളുടെ നാടകങ്ങളിൽ അഭിനയിച്ചു. ഏപ്രിൽ 18 എന്ന ചിത്രത്തിൽ ബാലചന്ദ്രമേനോന്റെ സഹസംവിധായകനായിരുന്നു. അതിൽ അഭിനയിക്കുകയും ചെയ്തു. മഴവിൽ മനോരമ സംപ്രേഷണം ചെയ്ത പട്ടു സാരി എന്ന സീരിയലിൽ മെംബർ സുഗുണൻ എന്ന കഥാപാത്രത്തെ അവതരിപ്പിച്ചു.

അറിയപ്പെടുന്ന ഒറ്റയാൾ സമരക്കാരനായ സുദർശനൻ, നിരവധി ജനകീയ പ്രശ്നങ്ങളിൽ ഒറ്റയാൾ സമരങ്ങൾ നടത്തിയിട്ടുണ്ട്. 2007-ൽ ദ് വീക്ക് മാഗസിൻ അസാധാരണരായ 25 ഇന്ത്യക്കാരിൽ ഒരാളായി സുദർശനനെ തിരഞ്ഞെടുത്തിരുന്നു. മാവേലിക്കരയിൽ ഫോക് ലോർ ക്ളബ് രൂപീകരിച്ചു നാടൻ കലകളെ പ്രോൽസാഹിപ്പിക്കാനുളള ശ്രമത്തിലാണ്.


</doc>
<doc id="299730" url="https://ml.wikipedia.org/wiki?curid=299730" title="മലർവാടി ലിറ്റിൽ സ്കോളർ">
മലർവാടി ലിറ്റിൽ സ്കോളർ

മീഡിയാവൺ ടിവിയിൽ അവതരിപ്പിച്ചുകൊണ്ടിരുന്ന വിദ്യാർഥികൾക്കായുള്ള ക്വിസ് പ്രോഗ്രാമാണ് മലർവാടി ലിറ്റിൽ സ്കോളർ. മലർവാടി ബാലസംഘവും മലർവാടി (മാസിക)യും സംയുക്തമായി സംസ്ഥാന തലത്തിൽ സ്കൂൾ തലം മുതൽ സംഘടിപ്പിച്ചു വരുന്ന മലർവാടി വിജ്ഞാനോത്സവത്തിന്റെ സംസ്ഥാനതല മത്സരമാണ് മലർവാടി ലിറ്റിൽ സ്കോളർ പേരിൽ സംഘടിപ്പിക്കുന്നത്. 2013 ഫെബ്രുവരി 11 നായിരുന്നു ആദ്യ പ്രദർശനം.3സീസണുകളിലായി 135 എപ്പിസോഡുകൾ ഇതിനകം പിന്നിടുകയുണ്ടായി. പ്രശ്നോത്തരിയോടൊപ്പം മാജികും കഥകളും കളികളുമെല്ലാം കോർത്തിണക്കിയ വൈവിധ്യമാർന്ന രീതിയിലാണ് പരിപാടി സംഘടിപ്പിക്കുന്നത്.
പ്രശസ്ത മാന്ത്രികൻ ഗോപിനാഥ് മുതുകാട് ആയിരുന്നു മുന്നാം സീസണിലെ അവതാരകൻ. ഓരോ എപ്പിസോഡിലും ചോദ്യങ്ങളോട് അവതരിപ്പിച്ച വിഷയങ്ങളുമായും ബന്ധപ്പെട്ടുള്ള മാജികുകൾ കൂടി അവതരിപ്പിക്കുച്ചു വരുന്നു. സീസൺ ഒന്നിൽ മനു എന്ന അവതാരകാനായിരുന്നു പരിപാട് അവതരിപ്പിച്ചിരുന്നത്.
ആരോഗ്യകരമായ മത്സരബുദ്ധിയും പൗരബോധവും വളർത്തുന്നതിനും, ധാർമിക സദാചാരമൂല്യങ്ങൾ പുതുതലമുറയിലേക്ക് പകരുന്നതിനും ലക്ഷ്യമിട്ട് കൊണ്ടാണ് മത്സരം സംഘടിപ്പിക്കുന്നത്. 
മലർവാടി ലിറ്റിൽ സ്കോളർ സംസ്ഥാനതല മത്സരത്തിലേക്ക് വിദ്യാര്ഥികളെ തെരഞ്ഞെടുക്കുന്ന താഴെ പറയുന്ന ക്രമത്തിലാണ്. എല്ലാ വർഷവും ജനുവരി-ഫെബ്രുവരി മാസങ്ങളിലാണ് സ്കൂൾ-സബ്ജില്ലാ-ജില്ലാ തല മത്സരങ്ങൾ നടത്താറുള്ളത്.
താല്പര്യമുള്ള മുഴുവൻ കുട്ടികളെയും പങ്കെടുപ്പിച്ച് കേരളത്തിലെ സ്കൂളുകളിൽ വെച്ച് പ്രാഥമിക മത്സരങ്ങൾ നടക്കുന്നു. എൽ.പി, യു.പി. വിഭാഗങ്ങൾക്കായി വെവ്വേറെയാണ് മത്സരം നടത്താറുള്ളത്. എല്ലാ സ്കൂളുകളിലേക്കും മലർവാടി പ്രവർത്തകർ മുഖേന ചോദ്യങ്ങളും പോസ്റ്ററും സമ്മാനവും കൈമാറും. പൊതുവായി നടത്തുന്ന മത്സരത്തിൽ ക്വിസ് മാസ്റ്റർ ചോദ്യം ചോദിക്കുകയും ലൈവ് സ്കോറിങ് രീതി സ്വീകരിക്കുകയുമാണ് ചെയ്യാറുള്ളത്. ആദ്യ മൂന്ന് വിജയികൾക്ക് സമ്മാനം വിതരണം ചെയ്യും.
സ്കൂളുകളിൽ നിന്നും വിജയികളായ രണ്ട് പേരെ പങ്കെടുപ്പിച്ചാണ് സബ്ജില്ലാ തല മത്സരം നടത്താറുള്ളത്. പവർപോയിന്റ് പ്രസന്റേഷൻ ഉപയോഗിച്ച് രണ്ട് മണിക്കൂർ നീണ്ടു നില്ക്കുന്ന മത്സരത്തിൽ വിജയിക്കുന്നവർക്കും സമ്മാനങ്ങൾ നൽകും.
കേരളത്തിലെ 14 ജില്ലാ കേന്ദ്രങ്ങളിൽ വെച്ച് സബ്ജില്ലകളിൽ നിന്നും വിജയിച്ചു വരുന്നവർക്കുള്ള മത്സരം നടത്തുന്നു.പവർപോയിന്റ് പ്രസന്റേഷൻ ഉപയോഗിച്ചാണ് ചോദ്യങ്ങൾ അവതരിപ്പിക്കുന്നത്. ജില്ലാതലത്തിൽ വിജയിക്കുന്നവർക്ക് സമ്മാനം ലഭിക്കുന്നതോടൊപ്പം എൽ.പിയിലെയും യു.പിയിലെയും വിദ്യാർഥികൾക്ക് മീഡിയാവൺ ലിറ്റിൽ സ്കോളറിൽ പങ്കെടുക്കാനുള്ള അവസരവും നൽകുന്നു. ജില്ലാതല മത്സരം പ്രാഥമികം, ഫൈനൽ എന്ന രണ്ട് വിഭാഗമായാണ് നടക്കുന്നത്. പ്രാഥമിക വിഭാഗത്തിൽ സബ്ജില്ലകളിൽ നിന്നും എത്തിയ മുഴുവൻ വിദ്യാർഥികളും പങ്കെടുപ്പിച്ചു കൊണ്ടുള്ള 6 റൌണ്ടുകളിലായി30 പോയിൻറിനുള്ള 30 ചോദ്യങ്ങളാണ് ഉണ്ടാവുക. അതിൽ നിന്നും ഏറ്റവും കൂടുതൽ പോയിൻറ് ടോപ് ടെൺ ടീമിന് വേണ്ടി 20 മാർക്കിന്റെ ഫൈനൽ ടെസ്റ്റ് നടക്കും. 10 മിനുട്ട് സമയത്തിനുള്ളിൽ ഉത്തരം കണ്ടെത്തേണ്ട ആക്ടിവിറ്റികളാണ് ഫൈനൽ റൌണ്ടിലുണ്ടാവുക. (ആകെ 50 പോയിൻറ്). ഇതിൽ മികച്ച സ്കോർ നേടിയ രണ്ട് പേരെയാണ് ഓരോ ജില്ലകളിൽ നിന്നും തെരഞ്ഞെടുക്കുക.

മീഡിയാവൺ ചാനലിലെ പ്രൈം ടൈം പരിപാടികളിലൊന്നാണ് മലർവാടി ലിറ്റിൽ സ്കോളർ. തിങ്കൾ, ചൊവ്വ, ബുധൻ, വ്യാഴം ദിവസങ്ങളിലായി രാത്രി 7.00 മുതൽ 7.30 മണിവരെയാണ് പരിപാടി പ്രക്ഷേപണം ചെയ്തിരുന്നത്. ഇപ്പോൾ എല്ലാ ഞായറാഴ്ചയും വൈകുന്നേരം 5.30 പ്രക്ഷേപണം ചെയ്യുന്നു.

പരിപാടിയുടെ മുഴുവൻ എപ്പിസോഡുകളും മീഡിയാവൺ -മലർവാടി ലിറ്റിൽ സ്കോളർ യൂറ്റൂബ് ചാനലിൽ നിന്നും ലഭ്യമാണ്. 


</doc>
<doc id="299734" url="https://ml.wikipedia.org/wiki?curid=299734" title="രാമചന്ദ്ര കാർണവർ">
രാമചന്ദ്ര കാർണവർ

വേലകളി കലാകാരനും ഫോക് ലോർ അക്കാദമിയുടെ ഗുരുപൂജ പുരസ്‌കാര ജേതാവുമാണ് രാമചന്ദ്ര കാർണവർ .
ചെങ്ങന്നൂർ പുലിയൂർ സ്വദേശിയാണ്. തൃപ്പുലിയൂർ പാഞ്ചജന്യം വേലകളി സംഘത്തിലൂടെ നിരവധി കുട്ടികൾക്ക് പരിശീലനം നൽകുന്നു. 


</doc>
<doc id="299741" url="https://ml.wikipedia.org/wiki?curid=299741" title="പനയ്ക്കൽ രാജൻ">
പനയ്ക്കൽ രാജൻ

ഉടുക്കുപാട്ട്, കോൽക്കളി, വില്ലടിച്ചാൻ പാട്ട്, ഭജനപ്പാട്ട് തുടങ്ങിയ ക്ഷേത്ര കലകളിൽ പ്രാവീണ്യമുള്ള കലാകാരനാണ് പനയ്ക്കൽ രാജൻ. 2014 ലെ കേരള ഫോക് ലോർ അക്കാദമിയുടെ ഗുരുപൂജ പുരസ്‌കാരം ലഭിച്ചിട്ടുണ്ട്.
ചേർത്തല കടക്കരപ്പള്ളി കൊച്ചുപറമ്പിൽ രാജന്റെ ആദ്യ ഗുരു പിതാവ് തന്നെയായിരുന്നു. വീടിനടുത്ത ക്ഷേത്രത്തിലെ ഉടുക്ക് പാട്ട് നടത്തിയിരുന്ന പിതാവ് ദാമോദരനൊപ്പം ചെറുപ്പം മുതലേ രാജനും ആ വഴിയേ സഞ്ചരിച്ചു. കോൽക്കളിയിൽ കുട്ടികൾക്കു പരിശീലനം നൽകിയിരുന്നു. അഞ്ഞൂറിലധികം ശിഷ്യന്മാരുണ്ട്. 


</doc>
<doc id="299743" url="https://ml.wikipedia.org/wiki?curid=299743" title="സൈമൺ ഓമനപ്പുഴ">
സൈമൺ ഓമനപ്പുഴ

ഫോക് ലോർ അക്കാദമിയുടെ ഗുരുപൂജ പുരസ്‌കാരം നേടിയ ചവിട്ടു നാടക കലാകാരനാണ് കുട്ടപ്പനാശാൻ എന്നറിയപ്പെടുന്ന സൈമൺ ഓമനപ്പുഴ. ദേവാസ്തവിളി, മാതാ വണക്കപ്പാട്ട്, പെസഹാപ്പാട്ട് എന്നീ കലാരൂപങ്ങളിലും പ്രാവീണ്യമുണ്ട്.
പ്രാചീനകലകളുടെ തറവാടായ ഓമനപ്പുഴ ചാരങ്കാട്ട് വീട്ടിൽ ബ്രിജീനാ റാഫേലിന്റെ മകനാണ്. ചവിട്ടുനാടകത്തിലെ ബ്രിജീന രാജ്ഞിയുടെ വേഷം പ്രശസ്തമാംവിധം അവതരിപ്പിച്ചതിനാലായിരുന്നു ഈ പേര്. ചെറുപ്പത്തിലേ ചവിട്ടുനാടക രംഗത്തു സജീവമായി. കൃപാസനത്തിൽ 27 വർഷമായി ചവിട്ടുനാടകം പഠിപ്പിക്കുന്നു. 



</doc>
<doc id="299746" url="https://ml.wikipedia.org/wiki?curid=299746" title="എം.പി. ലക്ഷ്മി">
എം.പി. ലക്ഷ്മി

മുടിയാട്ടം, പരിചമുട്ട് കലാകാരിയാണ് എം.പി. ലക്ഷ്മി. 2014 ലെ കേരള ഫോക് ലോർ അക്കാദമിയുടെ ഗുരുപൂജ പുരസ്‌കാരം ലഭിച്ചിട്ടുണ്ട്.
ആലപ്പുഴ പുതുപ്പള്ളി സ്വദേശിയാണ്. നാടൻ കലാസംഘം നടത്തിയിരുന്ന ബന്ധു വെട്ടിയാർ പ്രേംനാഥും കളരി അഭ്യാസിയായ പിതാവ് സുകുമാരനുമാണു ലക്ഷ്മിയിലെ കലാകാരിയെ വളർത്തിയത്. പതിനാലാം വയസ്സിലായിരുന്നു മുടിയാട്ട അരങ്ങേറ്റം. പിതാവിൽ നിന്നു പരിചമുട്ടിൽ പ്രാവിണ്യംനേടുകയും ചെയ്തു. വിഷഭൂമി എന്ന സിനിമയ്ക്കു വേണ്ടി ശംഖുമുഖം കടപ്പുറത്ത് രാഗിണി, പത്മിനി എന്നിവർക്കൊപ്പം മുടിയാട്ടം നടത്തി.

നൃത്തരംഗത്ത് അറിയപ്പെട്ടിരുന്ന പുതുപ്പള്ളി കാർത്തികേയനായിരുന്നു ഭർത്താവ്. കാർത്തികേയന്റെ ഓച്ചിറ നൃത്തസംഘത്തിന്റെ ബാലേകളിൽ പുരാണകഥാപാത്രങ്ങൾ അവതരിപ്പിച്ചു. 


</doc>
<doc id="299749" url="https://ml.wikipedia.org/wiki?curid=299749" title="ഹരിപ്പാട് ശാന്തകുമാരിയമ്മ">
ഹരിപ്പാട് ശാന്തകുമാരിയമ്മ

തിരുവാതിരക്കളി കലാകാരിയാണ് ഹരിപ്പാട് ശാന്തകുമാരിയമ്മ. 2014 ലെ കേരള ഫോക് ലോർ അക്കാദമിയുടെ ഗുരുപൂജ പുരസ്‌കാരം ലഭിച്ചിട്ടുണ്ട്.
കലാപാരമ്പര്യമുള്ള കുടുംബത്തിലായിരുന്നു ജനനം. അമ്മ മീനാക്ഷിയമ്മയുടെ പിതാവു ഏറ്റുമാനൂർ വേലുപ്പണിക്കർ കല്ലുനാഗസ്വര വായനയിൽ വിദഗ്ദ്ധനായിരുന്നു. അഞ്ചാം വയസ്സിൽ ശാസ്ത്രീയ സംഗീതം അഭ്യസിച്ചു തുടങ്ങി. 31 വർഷം കാർത്തികപ്പള്ളി സെന്റ് തോമസ് ഹൈസ്കൂളിൽ സംഗീതാധ്യാപികയായിരുന്നു. 1998-ൽ വിരമിച്ചു. തിരുവാതിര നാളിനോട് അനുബന്ധിച്ചു ഹരിപ്പാടു സുബ്രഹ്മണ്യ ക്ഷേത്രത്തിൽ തിരുവാതിരക്കളി അവതരിപ്പിക്കുന്ന ശിഷ്യർക്കു പാടിക്കൊടുക്കാറുണ്ട്. ശ്രീ പാർവതി തിരുവാതിര കളരി സംഘത്തിന്റെ ആഭിമുഖ്യത്തിൽ തിരുവാതിര, കോൽക്കളി, കയർ പിന്നി തിരുവാതിര എന്നിവയിൽ പരിശീലനം നൽകുന്നു. തിരുവാതിരക്കളി സംബന്ധിച്ചു പഠനാർഹമായ പല ലേഖനങ്ങളും ശാന്തകുമാരിയമ്മ എഴുതി പ്രസിദ്ധീകരിച്ചിട്ടുണ്ട്.


</doc>
<doc id="299765" url="https://ml.wikipedia.org/wiki?curid=299765" title="അസംപാത വിശകലനം">
അസംപാത വിശകലനം

പരിമിതിസ്വഭാവം വിശകലനം ചെയ്യാൻ ഉപയോഗിക്കുന്ന ഒരു ഗണിതശാസ്ത്ര രീതിയാണ് അസംപാത വിശകലനം. 

, എന്നിവ തന്നിരിക്കുന്ന ഫലനങ്ങളും, ഒരു എണ്ണൽ സംഖ്യാചരവും ആണെങ്കിൽ
if and only if

</doc>
<doc id="299768" url="https://ml.wikipedia.org/wiki?curid=299768" title="ദേവാസ്തവിളി">
ദേവാസ്തവിളി

പതിനാറാം നൂറ്റാണ്ടുമുതൽ കേരളത്തിന്റെ തീരദേശങ്ങളിൽ സജീവമായി നിലനിന്നിരുന്നതും പീന്നീട് ശോഷിച്ചതും ഇപ്പോൾ തിരിച്ചുവരവിന്റെ പാതയിലുള്ളതുമായ അനുഷ്ഠാനാകർമം, നോമ്പിന്റെ ആദ്യദിനം മുതൽ ഈസ്റ്റർ വരെ നീളുന്ന പൗരാണിക ക്രൈസ്തവ ആചാരം മധ്യകാലഘട്ടത്തിൽ ഈസ്റ്റർനോമ്പിന് അവതരിപ്പിച്ചിരുന്ന ക്രൈസ്തവ പാരമ്പര്യ ചടങ്ങാണ്. പ്രത്യേക പ്രാർഥനകളും നോമ്പും പരിത്യാഗപ്രവൃത്തികളും നടത്തിയാണ് ദേവാസ്തവിളിക്കായി ഒരുക്കങ്ങൾ പൂർത്തിയാക്കുന്നത്. സുറിയാനി,പോർച്ചുഗീസ്,ലാറ്റിൻ,തമിഴ്,മലയാളം തുടങ്ങിയ ഭാഷകളിലെ വാക്കുകൾ ദേവാസ്തവിളിയിൽ ഉപയോഗിക്കുന്നു. കൊച്ചിയിലെ തീരപ്രദേശങ്ങളിൽ ഇന്നും ദേവാസ്തവിളി അനുഷ്ഠിച്ചു വരുന്നു. 

രാത്രിയുടെ അന്ത്യയാമങ്ങളിൽ നാടെങ്ങും ചുറ്റിനടന്നു ദേവാസ്ത സംഘം വിളിച്ചുപാടുന്നതു മനുഷ്യന്റെ മരണത്തെയും അന്ത്യവിധിയെയും ശിക്ഷകളെയും തീ നരകത്തെയും കുറിച്ചാണ്. ഇവരുടെ ലക്ഷ്യമാകട്ടെ, അനുതാപത്തിലേക്കും അതുവഴി ജീവിതനവീകരണത്തിലേക്കുമുള്ള ക്ഷണം നൽകുകയും... 

ഇൗശോ സഭാംഗമായിരുന്ന വിശുദ്ധ ഫ്രാൻസിസ് സേവ്യറും ശിഷ്യരുമാണു ദേവാസ്തവിളിയുടെ പ്രചാരകർ എന്നതാണു ചരിത്രം. ദേവാസ്തവിളിയിലെ വാക്കുകളും ദേവാസ്ത എന്ന വാക്കിന്റെ ഉത്ഭവും പരിശോധിച്ച ചരിത്രകാരന്മാരുടെ നിഗമനമാണിത്. കഠിനമായ നിഷ്ഠകളോടെ ആചരിക്കുന്നതും ആത്മാവിൽ തുളച്ചുകയറി പാപമരണ ചിന്തനൽകി മനുഷ്യനെ നവീകരിക്കാൻ ശേഷിയുള്ളതുമായ പ്രാർഥനകളാണു പാട്ടുകളുടെ രൂപത്തിൽ ദേവാസ്തയിൽ ഉപയോഗിക്കുന്നത്. എല്ലാവരും കുമ്പസാരിച്ചു കുർബാന സ്വീകരിക്കും. മൽസ്യമാംസാദികൾ വർജിച്ചും നോമ്പെടുത്തും മനസ്സിനെയും ശരീരത്തെയും ഒരുക്കും. വെള്ളിയാഴ്ചകളിൽ ഉപവസിക്കും. തികഞ്ഞ പ്രാർഥനയിലും പുണ്യപ്രവൃത്തികളിലും മുഴുകിയാണു തയാറെടുപ്പ്. 

സ്വന്തം കർമഫലങ്ങളെക്കുറിച്ച് ഓരോരുത്തരെയും ബോധ്യപ്പെടുത്തുന്നതിനും, ശുദ്ധീകരണസ്ഥലത്തെ ആത്മാക്കളെ സഹായിക്കുന്നതിനും ഉൾപ്പെടെയുള്ള ദൈവികരഹസ്യങ്ങൾ നിറഞ്ഞ പ്രാർഥനാമാലകളാണു ദേവാസ്തവിളി. ഇത്തരം ഓരോ ഭാഗവും കഴിയുമ്പോൾ ‘സ്വർഗസ്ഥനായ ഞങ്ങളുടെ പിതാവേ...’ എന്ന പ്രാർഥനയും ‘നന്മനിറഞ്ഞ മറിയമേ...’ എന്ന പ്രാർഥനയും ചൊല്ലും.

മുൻപ് രാത്രിയിൽ അകലെനിന്നു ദേവാസ്തവിളി കേൾക്കുമ്പോൾ വീട്ടിൽ എല്ലാവരും എഴുന്നേൽക്കും. കെടാവിളക്ക് തെളിക്കും. പ്രാർഥനയോടെ മുട്ടിന്മേൽ നിൽക്കും. ഇടവേളകളിൽ ദേവാസ്തവിളി സംഘം ചൊല്ലുന്ന ‘സ്വർഗസ്ഥനായ പിതാവേ...’ എന്ന പ്രാർഥനയുടെ മറുപടി വീട്ടിലുള്ളവർ ഒരുമിച്ചുചൊല്ലും–ഇതായിരുന്നു പഴയകാല രീതി. ദേവാസ്തവിളി സമയത്തു തിരിഞ്ഞുനോക്കിയാൽ പിശാചിനെ കാണുമെന്നതുൾപ്പെടെ മുന്കാലത്തു ദേവാസ്തവിളിയുമായി ബന്ധപ്പെട്ടു പറഞ്ഞുകേട്ട കഥകളും സംഭവങ്ങളും ഒട്ടേറെ.ദേവാസ്തവിളി സമയത്തു കുരിശു പിടിച്ചുനിന്നയാളുടെ ദേഹത്തു മണ്ണുവീണതും, കാറ്റുപോലും ഇല്ലാതിരിക്കെ വൻമരം ഒടിഞ്ഞുവീണതും , വിചിത്രസ്വരങ്ങൾ കേട്ടതും, ദേവാസ്തവിളികഴിഞ്ഞു വീട്ടിലേക്കു പോകുമ്പോൾ വഴി മറന്നുപോയ സംഭവങ്ങളും ഇതിൽ പെടുന്നു.

വലിയനോമ്പിന്റെ ദിനങ്ങളിലെ ചൊവ്വയിലും വെള്ളിയിലും ആണ് ദേവാസ്തവിളി ആചരിക്കുക .വരിവരിയായിട്ടെഴുത്തുയൽ 60 വരികളിൽ ഉൾക്കൊളിക്കാവുന്നതാണ് ദേവാസ്തവിളി. ഇതിൽ 40 വരി തിന്മയും അനാചാരങ്ങളും വെടിഞ്ഞ സന്മാർഗ്ഗ ജീവിതത്തിനു പ്രേരിപികുന്നവയാണ്, മനുഷ്യ ജീവിതത്തിന്റെ ക്ഷണഭ൦ഗുരതയെക്കുറിച്ചും പെട്ടെന്നുവരുന്ന മരണത്തെക്കുറിച്ചും അർധരാത്രിക്കു മണികുലുക്കി വിളിച്ചെഴുനേൽപ്പിച്ചു ഹൃദയം തകരുമാറുച്ചത്തിൽ ചൊല്ലിക്കൊടുക്കുമ്പോൾ തിന്മ ഉപേഷിക്കാൻ ആരും തയ്യാറാവും.


</doc>
<doc id="299774" url="https://ml.wikipedia.org/wiki?curid=299774" title="സുധീർ പട്‌വർധൻ">
സുധീർ പട്‌വർധൻ

ഭാരതീയനായ ചിത്രകാരനാണ് സുധീർ പട്‌വർധൻ.
മഹാരാഷ്ട്രയിൽ ജനിച്ചു. പൂനെ ആംഡ് ഫോഴ്സ് മെഡിക്കൽ കോളേജിൽ പഠിച്ചു. റേഡിയോളജിസ്റ്റാണ്. 2005 ൽ റേഡിയോളജിസ്റ്റിന്റെ തൊഴിലുപേക്ഷിച്ച് മുഴുവൻ സമയവും ചിത്രകലയ്ക്കായി നീക്കി വച്ചു. നഗരപ്രാന്തങ്ങളിലെ പാവപ്പെട്ടവരുടെ ദുരിതജീവിതം വരച്ചിടുന്നതിലൂടെ പ്രശസ്തനായി. മുംബൈ കേന്ദ്രമാക്കി പ്രവർത്തിക്കുന്ന പട്വർധന്റെ അനവധി ചിത്രങ്ങൾ ലോകവ്യാപകമായി പൊതു, സ്വകാര്യ ശേഖരങ്ങളിൽ ഉണ്ട്. 

2014 ലെ കൊച്ചി-മുസ്സിരിസ് ബിനാലെയിൽ 'ബിൽഡിംഗ് എ ഹോം എക്സ്‌പ്ലോറിംഗ് ദ വേൾഡ്' എന്ന 15 അടി ഉയരമുള്ള മൂന്നു പാളികളുള്ള ചിത്രവും 1983-84 കാലഘട്ടത്തിൽ വരച്ച ചിത്രങ്ങളെ അടിസ്ഥാമാക്കിയുള്ള 'എൻകൗണ്ടേഴ്‌സ് ഇൻ ടൈം' ലിത്തോഗ്രാഫുകളും പ്രദർശിപ്പിച്ചിരുന്നു. ബിൽഡിംഗ് എ ഹോം എക്സ്പ്ലോറിംഗ് ദ വേൾഡിൽ മധ്യഭാഗത്തെ പാളി പീറ്റർ ബ്രൂഗലിന്റെ ബാബേൽ ഗോപുരമാണ്. റഷ്യൻ കലാകാരൻ വൽദിമിർ ടാറ്റ്‌ലിന്റെ മൂന്നാം ഇന്റർ നാഷണലിന്റെ സ്മാരകവും മനുഷ്യന്റെ ബഹിരാകാശ പര്യവേക്ഷണവുമാണ് മറ്റു രണ്ടെണ്ണം. ആദ്യചിത്രത്തിൽ തന്നെ വളരെയധികം സ്വാധീിച്ച ബ്രിട്ടീഷ് കവി റൂത്ത് പെഡലിന്റെ ഉദ്ധരണികൾ രേഖപ്പെടുത്തിയിരിക്കുന്നു. 



</doc>
<doc id="299780" url="https://ml.wikipedia.org/wiki?curid=299780" title="കെല്ലോഗ് സ്കൂൾ ഓഫ് മാനേജ്മെന്റിനു ലഭിച്ച റാങ്കുകളുടെ പട്ടിക">
കെല്ലോഗ് സ്കൂൾ ഓഫ് മാനേജ്മെന്റിനു ലഭിച്ച റാങ്കുകളുടെ പട്ടിക

കെല്ലോഗ് സ്കൂൾ ഓഫ് മാനേജ്മെന്റിനു ലഭിച്ച റാങ്കുകളുടെ പട്ടികയാണ് താഴെക്കൊടുത്തിരിക്കുന്നത്


</doc>
<doc id="299811" url="https://ml.wikipedia.org/wiki?curid=299811" title="ചൈനയുടെ പ്രസിഡണ്ട്">
ചൈനയുടെ പ്രസിഡണ്ട്

പീപ്പിൾസ് റിപ്പബ്ലിക്ക് ഓഫ് ചൈനയുടെ ഭരണഘടനാ പ്രകാരം ചൈനയുടെ രാഷ്ട്രത്തലവനാണ് പ്രസിഡണ്ട്.


</doc>
<doc id="299814" url="https://ml.wikipedia.org/wiki?curid=299814" title="വാണക്കുറ്റി രാമൻപിള്ള">
വാണക്കുറ്റി രാമൻപിള്ള

മലയാളചലച്ചിത്രനടനും പത്രപ്രവർത്തകനുമായിരുന്നു വാണക്കുറ്റി രാമൻപിള്ള. പി.കെ. രാമൻപിള്ള എന്നാണ് യഥാർഥ നാമം. ചലച്ചിത്രനടനായിരുന്ന ആദ്യ പത്രപ്രവർത്തകനാണ് ഇദ്ദേഹം. ഹാസ്യസാഹിത്യം, നാടകം, കഥ, തിരക്കഥ, സംഭാഷണം, ഗാനരചന തുടങ്ങിയ മേഖലകളിലും ഇദ്ദേഹം പ്രവർത്തിച്ചിരുന്നു. കൂടാതെ പാരഡി ഗാനരചനയിലും ശ്രദ്ധേയനായിരുന്നു.

കോട്ടയം പെരുന്തുരുത്തിയിൽ പാറയിൽ നീലകണ്ഠപ്പിള്ളയുടേയും പുല്ലാപ്പള്ളിൽ പാപ്പിയമ്മയുടേയും മകനായി 1919-ൽ മാങ്ങാനത്ത് ജനിച്ചു. മലയാള മനോരമയിൽ പ്രൂഫ് റീഡറായി ജോലി ചെയ്തിരുന്നു. അൻപതോളം നാടകങ്ങളിലും ഇദ്ദേഹം അഭിനയിച്ചിട്ടുണ്ട്. 1972 ജൂലൈ 30-ന് 53-ആം വയസ്സിൽ അന്തരിച്ചു. ഭാര്യ കെ. ഭവാനിയമ്മ. മക്കൾ, വിജയചന്ദ്രിക,വസന്ത കുമാരി, ദേവാനന്ദ്.




</doc>
<doc id="299826" url="https://ml.wikipedia.org/wiki?curid=299826" title="സ്വരഭേദങ്ങൾ">
സ്വരഭേദങ്ങൾ

മലയാളചലച്ചിത്രരംഗത്തെ പ്രമുഖ ഡബ്ബിങ് ആർട്ടിസ്റ്റായ ഭാഗ്യലക്ഷ്മിയുടെ ആത്മകഥയാണ് സ്വരഭേദങ്ങൾ. 2013 ലെ കേരള സാഹിത്യ അക്കാദമിയുടെ ആത്മകഥക്കുള്ള പുരസ്കാരം ലഭിച്ചു.

ജീവിതത്തിന്റെ കഠിന വഴികളിലൂടെ സഞ്ചരിച്ച മലയാളചലച്ചിത്രരംഗത്തെ പ്രമുഖ ഡബ്ബിങ് ആർട്ടിസ്റ്റായ ഭാഗ്യലക്ഷ്മി തന്റെ ജീവിതകഥ പറയുന്ന ഈ പുസ്തകം പ്രസിദ്ധീകരിച്ച് ഏഴാം മാസത്തിൽ അഞ്ചു പതിപ്പുകൾ പ്രസിദ്ധീകരിച്ച പുസ്തക വില്പനയെക്കുറിച്ച് ആഗോളതലത്തിൽ ആധികാരികമായ ഓഡിറ്റ് നടത്തുന്ന നീൽസൺ ഡേറ്റായുടെ ബെസ്റ്റ് സെല്ലർ പട്ടികയിൽ സ്വരഭേദങ്ങൾ ഇടം പിടിച്ചിരുന്നു. 


</doc>
<doc id="299828" url="https://ml.wikipedia.org/wiki?curid=299828" title="മറ്റത്തിപ്പാറ">
മറ്റത്തിപ്പാറ

കോട്ടയം ജില്ലയിലെ പാലാ നിയമസഭാ മണ്ഡലത്തിൽ കടനാട് ഗ്രാമപഞ്ചായത്തിന്റെ ഭാഗമായി വരുന്ന ഒരു മലയോര ഗ്രാമമമാണ് മറ്റത്തിപ്പാറ.


</doc>
<doc id="299835" url="https://ml.wikipedia.org/wiki?curid=299835" title="ഓതറ പുതുക്കുളങ്ങര ദേവി ക്ഷേത്രം">
ഓതറ പുതുക്കുളങ്ങര ദേവി ക്ഷേത്രം

കേരളത്തിലെ പത്തനംതിട്ട ജില്ലയിലെ തിരുവല്ല താലുക്കിലെ ഓതറ എന്ന ഗ്രാമത്തിലെ ഒരു ദേവി ക്ഷേത്രമാണ് ഓതറ പുതുക്കുളങ്ങര ദേവീക്ഷേത്രം. ക്ഷേത്രത്തിലെ തന്ത്രം താഴമൺ മഠത്തിലെക്കാണ്.

108 ദുർഗ്ഗാലയങ്ങളിൽ ഒന്നായ പാലക്കാട് ആലത്തൂർ പുതുക്കുളങ്ങരദേവി ക്ഷേത്രം ഉൾപ്പെടുന്ന പ്രദേശത്ത് പറപ്പാറ്റയുടെ ശല്യവും മറ്റു ദുരിതങ്ങളാലും ആ ഗ്രാമത്തിലെ ഒരുപറ്റം ആളുകൾ ഒരു ബ്രാഹ്മണ ശ്രേഷ്ഠന്റെ നേതൃത്വത്തിൽ പെരിയാർ കടന്നു തിരുവിതാംകൂറിലേക്ക് പലായനം ചെയ്തു. ഇവർ ഓതറയിൽ കുടിയേറി തങ്ങളുടെ പരദേവതയായ പുതുക്കുളങ്ങര അമ്മയെ പഴയകവിൽ ക്ഷേത്രം പണിതു പ്രതിഷ്ഠിച്ചു ഉപസിച്ചു പോന്നു. പിന്നീട് പഴയകവിൽ നിന്നും ക്ഷേത്രം പമ്പാനദിക്കരയിലെ ഇപ്പോഴത്തെ സ്ഥലത്തേക്ക് മാറ്റുകയും ചെയ്തു.

കേരളോൽപ്പത്തിക്ക് ശേഷം സാക്ഷാൽ പരശുരമദേവൻ ഓതറയിൽ ശ്രീധർമ ശാസ്താവിനെ പ്രതിഷ്ഠിച്ചു ഒരു ക്ഷേത്രം നിർമിച്ചു ബ്രാഹ്മണർക്ക് നൽകി.
കാലഗതിയിൽ ക്ഷേത്രവും ഗ്രാമവും ക്ഷയിക്കുകയും ശേഷിച്ച ധർമ ശാസ്താ വിഗ്രഹവും ശ്രീകോവിലും വെള്ളപ്പൊക്കത്തിൽ ഒഴുകിപ്പോവുകയും ചെയ്തു.
ഇപ്പോൾ വളരെ പ്രശസ്തിയോടെ അറിയപ്പെടുന്ന തകഴിയിൽ ശ്രീധർമ ശാസ്താവ് ഈ വിഗ്രഹമായിരുന്നു. 
പരശുരാമ കൽപിതങ്ങളായ 64 ഗ്രാമങ്ങളിൽ ആറന്മുള, ചെങ്ങന്നൂർ,കവിയൂർ,തിരുവല്ല ഗ്രാമങ്ങളുടെ വളർച്ചയും മഹാക്ഷേത്രങ്ങളുടെ ആവിർഭാവവും മറ്റു കാരണങ്ങൾകൊണ്ടും ഓതറ പ്രദേശം പിന്തള്ളപ്പെട്ടു.
108 ദുർഗ്ഗാലയങ്ങളിൽ ഒന്നായ പാലക്കാട് ആലത്തൂർ പുതുക്കുളങ്ങരദേവി ക്ഷേത്രം ഉൾപ്പെടുന്ന പ്രദേശത്ത് പറപ്പാറ്റയുടെ ശല്യവും മറ്റു ദുരിതങ്ങളാലും ആ ഗ്രാമത്തിലെ ഒരുപറ്റം ആളുകൾ ഒരു ബ്രാഹ്മണ ശ്രേഷ്ഠന്റെ നേതൃത്വത്തിൽ പെരിയാർ കടന്നു തിരുവിതാംകൂറിലേക്ക് പലായനം ചെയ്തു.
ഇവർ ഓതറയിൽ കുടിയേറി തങ്ങളുടെ പരദേവതയായ പുതുക്കുളങ്ങര അമ്മയെ പഴയകവിൽ ക്ഷേത്രം പണിതു പ്രതിഷ്ഠിച്ചു ഉപസിച്ചു പോന്നു. ഉഗ്രരൂപിണിയായ ഒരു യക്ഷി ജനജീവിതം ദുസ്സഹമാക്കി.
ഈ യക്ഷിയേ ബന്ധിക്കുകയും പഴയകവിൽ നിന്നും ക്ഷേത്രം പമ്പാനദിക്കരയിലെ ഇപ്പോഴത്തെ സ്ഥലത്തേക്ക് മാറ്റുകയും ചെയ്തു.
ഗോത്രസംസ്കാരവും പമ്പാനദിയും അപൂർവ പച്ചമരുന്നും (വാതരോഗത്തിന് പ്രസിദ്ധമായ തകഴി വല്യെണ്ണയ്ക്ക് വേണ്ട പച്ചമരുന്നുകൾ)ഓതറയെ സമ്പുഷ്ടമാക്കി.
ആറന്മുളയും പമ്പാനദിയും .ഗോത്രസംസ്കാരവുംചേർന്ന് വൈഷ്ണവ-ശാക്തേയ ഭക്തിയിൽ അധിഷ്ഠിതമായ ഒരു സംസ്കാരം വളർന്നു വന്നു. 

വിഗ്രഹപ്രതിഷ്ഠ ദ്വന്ദഭാവത്തിലാണ് മുല്ലപ്പന്തൽ ശ്രീകോവിലും ,തൃപ്പാദശിലയും ശ്രീകോവിലിനുള്ളിലെ സാളഗ്രാമ പ്രതിഷ്ഠയും ഇവിടുത്തെ പ്രത്യേകതയാണ്. നാലബലതിനുള്ളിൽ ഉപദേവന്മാരായ് ബ്രഹ്മരക്ഷസ്സ്‌, യക്ഷിയമ്മ, മഹാഗണപതി, ധർമ്മശാസ്താവ്, മഹാദേവൻ എന്നിവരും പുറത്ത് യക്ഷിയബലവും ഉണ്ട്. കായ്ക്കാത്ത ഇലഞ്ഞിയും ഇലഞ്ഞിത്തറയിലെ വട്ടെഴുത്തും ഇവിടുത്തെ പ്രത്യേകതയാണ്. മരങ്ങൾ നിറഞ്ഞ ഒരു കാവ് ക്ഷേത്ര പശ്ചാത്തലത്തിൽ നിലനിൽക്കുന്നു.

വിനായക ചതുർത്ഥിക്ക് മഹാഗണപതിഹോമംവും ആനയുട്ടും നവരാത്രി കാലങ്ങളിൽ പത്തുദിവസം രംഗവേദിയിൽ പ്രത്യേക പൂജകളും മണ്ഡലം ചിറപ്പ് ആഘോഷവും ലക്ഷാർച്ചന പുനപ്രതിഷ്ഠ ദിനാഘോഷം ധനുമാസ സംക്രമം മുതൽ തുടർച്ചയായി അഞ്ചു സംക്രമം എഴുന്നള്ളത്തും കളമെഴുത്തും പാട്ടും വിഷു ദർശനം പടയണി സപ്താഹം വേലൻപാട്ട് ഇവ ഇവിടുത്തെ അനുഷ്ടനങ്ങളാണ്. മീന മാസത്തിലെ തിരുവാതിര നാളാണ് തിരുവുത്സവം കാളകെട്ട്, ഘോഷയാത്ര, കരക ഘോഷയാത്ര, പഞ്ചവാദ്യം, കൊടികളുടെ അകമ്പടിയോടെയുള്ള കാഴ്ച ശ്രീബലി എഴുന്നള്ളത്തും സേവ, കേളി,വേലകളി, വണിയക്കോലം തുടങ്ങി വിവിധ പരിപാടികളോടെ ആർഭാടത്തോടെ കൊണ്ടാടുന്നു. പടയണി അവതരണത്തിന്റെ ഏറ്റവും വലിയ രംഗാവിഷ്ക്കാരം പുതുക്കുളങ്ങരയിലാണെന്ന് പറയപ്പെടുന്നു.1001 പാളയിൽ തിർക്കുന്ന മഹാത്ഭുതം അന്യാദൃശ്യമായ ഒരു കാഴ്ചയാണ്.

ദേവി പ്രീതിക്കായി അഭിഷേകം, ചെലവും വിളക്കും, ദിവസപൂജ, ചുറ്റുവിളക്ക് പുഷ്പാഞ്ജലി, ഭഗവതിസേവ, പായസം വഴിപാടുകൾ നടത്തുന്നു.
ഇഷ്ടലാഭത്തിനായി മഹാനിവേദ്യം(ചതുർശ്ശതം) വഴിപാട് പ്രധാനമാണ്.
ശാന്തി ദുർഗ്ഗയായ ,ഭഗവതിയെ കോടിയ്ക്കലമ്മയായി പന്തത്തിലവഹിച്ചു ഗുരുതി സമാനമായി ദേവിപ്രീതിക്കും മലദൈവപ്രീതിക്കും വേണ്ടി കോടിയ്ക്കൽ പൂജ എന്നൊരു വഴിപാട് ഉണ്ട്.


</doc>
<doc id="299841" url="https://ml.wikipedia.org/wiki?curid=299841" title="ക്രൂ മൊഡ്യൂൾ അറ്റ്മോസ്ഫെറിക്ക് റീ-എൻട്രി എക്സ്പെരിമെന്റ്">
ക്രൂ മൊഡ്യൂൾ അറ്റ്മോസ്ഫെറിക്ക് റീ-എൻട്രി എക്സ്പെരിമെന്റ്

ഇന്ത്യൻ സ്പേസ് റിസേർച്ച് ഓർഗനൈസേഷൻ ഭാവിയിൽ മനുഷ്യനെ ബഹിരാകാശത്ത് വഹിക്കുന്നതിനായി രൂപകൽപ്പന ചെയ്ത പരീക്ഷണവാഹനമാണ് ക്രൂ മൊഡ്യൂൾ അറ്റ്മോസ്ഫെറിക്ക് റീ-എൻട്രി എക്സ്പെരിമെന്റ് അഥവാ കെയർ (CARE). 2014 ഡിസംബർ 18ആം തിയതി ഈ വാഹനം GSLV Mk III മുഖേന വിക്ഷേപിക്കുകയും തിരിച്ച് സുരക്ഷിതമായി ഭൂമിയിൽ എത്തിക്കുകയും ചെയ്തു.

വാഹനത്തിൻ്റെ സവിശേഷതകൾ

ജുഎസ്‌എൽ‌വി എം‌കെ മൂന്നാമന്റെ പേലോഡ് ഫെയറിംഗിനുള്ളിൽ ക്രൂ മൊഡ്യൂൾ തലകീഴായി ക്രമീകരിച്ചു. അലുമിനിയം അലോയ് ഉപയോഗിച്ചാണ് കെയർ നിർമ്മിച്ചത്, 3,735 കിലോഗ്രാം ലിഫ്റ്റ് ഓഫ് പിണ്ഡമുണ്ടായിരുന്നു. അതിന്റെ വ്യാസം 3100 മില്ലിമീറ്ററും അതിന്റെ ഉയരം 2698 മില്ലീമീറ്ററുമായിരുന്നു. മൊഡ്യൂളിന് അബ്ളേറ്റീവ് താപ സംരക്ഷണം ഉണ്ടായിരുന്നു. സൈഡ് പാനലുകൾ മീഡിയം ഡെൻസിറ്റി അബ്ലേറ്റീവ് (എം‌ഡുഎ) ടൈലുകൾ കൊണ്ട് മൂടിയിരുന്നു, ഫോർവേഡ് ചൂട് കവചം കാർബൺ ഫിനോളിക് ടൈലുകൾ ഉപയോഗിച്ചാണ് നിർമ്മിച്ചത്. ആറ് ലിക്വിഡ് പ്രൊപ്പല്ലന്റ് (MMH / MON3) 100 N ത്രസ്റ്ററുകൾ ഘടിപ്പിച്ച ബാറ്ററികളായിരുന്നു ഇത്.

ദൗത്യ വിവരണം

CARE 18 ഡിസംബർ 2014 ന് 04:00 UTC ന് സമാരംഭിച്ചു. 126 കിലോമീറ്റർ ഉയരത്തിലും 5300 മീ / സെ വേഗതയിലും ക്രൂ മൊഡ്യൂൾ വേർതിരിച്ചു. ഇത് ഒരു തീരദേശ ഘട്ടത്തിലേക്ക് പ്രവേശിച്ചു, ഈ സമയത്ത് പുനർ‌പ്രവൃത്തിയിൽ പൂജ്യം ഡിഗ്രി ആക്രമണം ഉറപ്പാക്കുന്നതിന് മൂന്ന് അച്ചുതണ്ട് നിയന്ത്രണ കുതന്ത്രങ്ങൾ നടത്തി.

80 കിലോമീറ്റർ ഉയരത്തിൽ നിന്നാണ് ബാലിസ്റ്റിക് പുനർ‌വായന ആരംഭിച്ചത്. ഈ ഉയരത്തിൽ, പ്രൊപ്പൽ‌ഷൻ അടച്ചു. ചൂട് കവചം 1,000 ഡിഗ്രി സെൽഷ്യസ് താപനില അനുഭവിക്കുകയും ക്യാപ്സ്യൂൾ 13 ഗ്രാം വരെ കുറയുകയും ചെയ്തു.

റീ എൻ‌ട്രിക്ക് ശേഷം വാഹനം ഇറങ്ങുകയും സ്പ്ലാഷ്‌ഡൗൺ നടത്തുകയും ചെയ്തു, ഈ സമയത്ത് പാരച്യൂട്ട് സിസ്റ്റത്തിന്റെ എൻഡ്-ടു-എൻഡ് മൂല്യനിർണ്ണയം നടത്തി, അതിൽ അപ്പെക്സ് കവർ വേർതിരിക്കലിന്റെ പ്രകടനവും ക്ലസ്റ്റർ കോൺഫിഗറേഷനിൽ പാരച്യൂട്ട് വിന്യാസവും ഉൾപ്പെടുന്നു. CARE വേഗതയിൽ 233 മീ / സെ വേഗത കുറച്ചപ്പോൾ വിന്യാസ ശ്രേണി ആരംഭിച്ചു. ക്രൂ മൊഡ്യൂൾ പാരച്യൂട്ടുകളുടെ മൂന്ന് ഘട്ടങ്ങൾ വഹിച്ചു, എല്ലാം ജോഡികളായി വന്നു. ആദ്യം, 2.3 മീറ്റർ വ്യാസമുള്ള പൈലറ്റ് പാരച്യൂട്ടുകൾ പുറത്തുവന്നു, തുടർന്ന് 6.2 മീറ്റർ ഡ്രോഗ് പാരച്യൂട്ടുകൾ, ഇത് കാപ്സ്യൂളിന്റെ വേഗത 50 മീ / സെ ആയി കുറച്ചു. രണ്ട് പ്രധാന പാരച്യൂട്ടുകളും ഏകദേശം 5 കിലോമീറ്റർ ഉയരത്തിൽ വിന്യസിച്ചു. 31 മീറ്റർ വ്യാസമുള്ള ഈ പാരച്യൂട്ടുകൾ ഇന്ത്യയിൽ ഇതുവരെ നിർമ്മിച്ചതിൽ വച്ച് ഏറ്റവും വലുതാണ്.

ആൻഡമാൻ ദ്വീപുകളിലെ പോർട്ട് ബ്ലെയറിൽ നിന്ന് 600 കിലോമീറ്ററും ശ്രീഹരിക്കോട്ട വിക്ഷേപണ സൈറ്റിൽ നിന്ന് 1600 കിലോമീറ്ററും അകലെയാണ് കെയർ ബംഗാൾ ഉൾക്കടലിലേക്ക് തെറിച്ചത്. ഉടൻ തന്നെ പ്രധാന പാരച്യൂട്ടുകൾ വേർപെടുത്തി. സിഗ്‌നൽ ബീക്കൺ ട്രാക്കുചെയ്‌തതിന് ശേഷമാണ് ഇന്ത്യൻ തീരസംരക്ഷണ സേന കെയർ കണ്ടെടുത്തത്. വിക്ഷേപണം മുതൽ  കടലിൽ പതിക്കുന്നതുവരെയുള്ള പരീക്ഷണത്തിന്റെ മുഴുവൻ സമയവും 20 മിനിറ്റ് 43 സെക്കൻഡ് ആയിരുന്നു.

വീണ്ടെടുക്കലിനുശേഷം മൊഡ്യൂൾ 2014 ഡിസംബർ 22 ന് ചെന്നൈയിലേക്ക് കൊണ്ടുവന്നു, അവിടെ നിന്ന് പ്രാഥമിക പ്രോസസ്സിംഗിനായി സതീഷ് ധവാൻ ബഹിരാകാശ കേന്ദ്രത്തിലേക്ക് അയയ്ക്കും. മൊഡ്യൂൾ കൂടുതൽ പഠനത്തിനും വിശകലനത്തിനുമായി വിക്രം സാരാഭായ് ബഹിരാകാശ കേന്ദ്രത്തിലേക്ക് അയയ്ക്കും.


</doc>
<doc id="299852" url="https://ml.wikipedia.org/wiki?curid=299852" title="തോമസ് ജോസഫ്">
തോമസ് ജോസഫ്

മലയാള ചെറുകഥാകൃത്താണ് തോമസ് ജോസഫ്. 2013 ൽ ചെറുകഥയ്ക്കുള്ള കേരള സാഹിത്യ അക്കാദമി അവാർഡ്‌ ലഭിച്ചു.
എറണാകുളം ജില്ലയിലെ ഏലൂരിൽ വാടയ്ക്കൽ തോമസിന്റെയും വെള്ളയിൽ മേരിയുടെയും മകനായി ജനിച്ചു. 


</doc>
<doc id="299856" url="https://ml.wikipedia.org/wiki?curid=299856" title="റഫീഖ് മംഗലശ്ശേരി">
റഫീഖ് മംഗലശ്ശേരി

മലയാള നാടകകൃത്താണ് റഫീഖ് മംഗലശ്ശേരി. 2014 ൽ നാടകത്തിനുള്ള കേരള സാഹിത്യ അക്കാദമി പുരസ്കാരം 'ജിന്ന് കൃഷ്ണൻ' എന്ന കൃതിക്ക് ലഭിച്ചു. 


</doc>
<doc id="299858" url="https://ml.wikipedia.org/wiki?curid=299858" title="പി.ആർ. നാഥൻ">
പി.ആർ. നാഥൻ

മലയാള സാഹിത്യകാരനാണ് പി.ആർ. നാഥൻ. പതിനഞ്ചോളം നോവലുകളും മൂന്നൂറോളം ചെറുകഥകളും രചിച്ചിട്ടുണ്ട്. 2014 ലെ സമഗ്ര സംഭാവനക്കുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്.
പാലക്കാട്‌ ജില്ലയിലുളള പട്ടാമ്പിയിലെ കിഴായൂർ ഗ്രാമത്തിൽ ജനിച്ചു. പിതാവ്‌ അദ്ധ്യാപകനായിരുന്ന പുതിയേടത്ത്‌ പ്രഭാകരമേനോൻ. ടെലികമ്മ്യൂണിക്കേഷനിൽ ബിരുദം നേടി പ്രോവിഡന്റ്‌ ഫണ്ട്‌ ഓഫീസിൽ ഉദ്യോഗസ്‌ഥനായി. ചാട്ട, ശാക്തേയം, കോട, സൂര്യനമസ്‌കാരം തുടങ്ങി പതിനഞ്ചോളം നോവലുകൾ മൂന്നൂറോളം ചെറുകഥകൾ. ‘സ്‌കൂട്ടർ’, ‘സീമന്തം’, ‘ഇലത്താളം’ തുടങ്ങി ടി.വി തിരക്കഥകൾ. കൃതികളിൽ പലതും യൂനിവേഴ്‌സിറ്റി പാഠപുസ്‌തകങ്ങളാണ്‌.
‘ചാട്ട’,‘ധ്വനി’, ‘ശുഭയാത്ര’, ‘പൂക്കാലം വരവായി’, ‘കേളി’, ‘സ്‌നേഹസിന്ദൂരം’ തുടങ്ങിയ നോവലുകൾ ചലച്ചിത്രങ്ങളായി.


</doc>
<doc id="299864" url="https://ml.wikipedia.org/wiki?curid=299864" title="മാജിക് പ്ലാനെറ്റ്">
മാജിക് പ്ലാനെറ്റ്

വിനോദത്തോടൊപ്പം വിജ്‌ഞാനവും പകർന്നു നൽകാൻ മാന്ത്രികൻ ഗോപിനാഥ് മുതുകാട് തിരുവനന്തപുരത്ത് ആരംഭിച്ച കേന്ദ്രമാണ് മാജിക് പ്ലാനെറ്റ്. മുഖ്യമായും കുട്ടികളെ ആകർഷിക്കുന്ന രീതിയിലാണ് സ്ഥാപനം സജ്ജീകരിച്ചിരിക്കുന്നത്. ഈഫ്‌ യൂ ഡോണ്ട്‌ ബിലീവ്‌ ഇൻ മാജിക്‌ യു വിൽ നെവർ ഫൈൻഡ്‌ ഇറ്റ്‌... ആണ് കിൻഫ്രായിലെ മാജിക്‌ പ്ലാനെറ്റിലെ സ്വാഗതവാക്യം. കഴക്കൂട്ടത്ത്‌ കിൻഫ്രാ ഫിലിം ആൻഡ്‌ വീഡിയോ പാർക്കിലാണ് ഈ സ്ഥാപനം. പഴയ രീതിയിലുള്ള കസേരയും, ലൈറ്റിംഗും, അന്തരീക്ഷവുമൊക്കെയാണ്‌ ഇതിന്റെ പ്രത്യേകത. ദിവസം രണ്ടു ഷോ ഉണ്ടാകും. അതു കഴിയുമ്പോൾ മറ്റൊരു വാതിൽ തുറക്കപ്പെടും. അതിലൂടെ പുറത്തിറങ്ങാം. ഒരു കൺകെട്ട്‌ വിദ്യയുടെ എല്ലാ സൗകര്യങ്ങളും ഉപയോഗിച്ച്‌ നിർമ്മിച്ചതാണ്‌ ഈ മാജിക്‌ പ്ലാനെറ്റ്‌. പതിനൊന്നു മണിക്ക്‌ അതിനുള്ളിൽ കയറിയാൽ വൈകിട്ട്‌ അഞ്ചു മണിവരെ അവിടെ സമയം ചെലവഴിക്കാം. ഓരോ ചുവടിലും വിസ്‌മയം നിറയ്‌ക്കുന്ന മാജിക്‌ പ്ലാനെറ്റ്. കേരളത്തിലെ ആദ്യ മാജിക്‌ അക്കാദമി തിരുവനന്തപുരത്ത്‌ തുടങ്ങിയതും‌ മജീഷ്യൻ ഗോപിനാഥ്‌ മുതുകാടിന്റെ ശ്രമഫലമായിട്ടാണ്
ഹിസ്റ്ററി ഓഫ് മിസ്ട്രി എന്ന മാജിക്ക് മ്യൂസിയവും ഇതിന് കീഴിലുണ്ട്. മാജിക്കിന്റെ ഉത്ഭവത്തിൽ തുടങ്ങി കേരളത്തിലെയും ഇന്ത്യയിലെയും ലോകത്തിലെയും മാജിക്ക് കലയുടെ ചരിത്രം ജീവൻ തുടിക്കുന്ന ശിൽപ്പങ്ങളിലൂടെ, ശബ്ദ, വെളിച്ച വിന്യാസങ്ങളിലൂടെ കാഴ്ച്ചക്കാർക്ക് ഹൃദ്യമായ അനുഭവമായി മാറും. 
ഇന്ദ്രജാല കലയുടെ ചരിത്രവും ശാസ്ത്രവും പരിചയപ്പെടുത്തുന്ന ഹിസ്റ്ററി ഓഫ് മിസ്റ്ററി


</doc>
<doc id="299898" url="https://ml.wikipedia.org/wiki?curid=299898" title="ത്രസ്റ്റ്‌ എസ്.എസ്.സി.">
ത്രസ്റ്റ്‌ എസ്.എസ്.സി.

ശബ്ദത്തേക്കാൾ വേഗത്തിൽ സഞ്ചരിക്കുന്ന ഒരു കാർ ആണ് ത്രസ്റ്റ്‌ എസ്.എസ്.സി അഥവാ ത്രസ്റ്റ്‌ സൂപ്പർസോണിക് കാർ (ThrustSSC) . ജെറ്റ് എൻ‌ജിൻ ഉപയോഗിക്കുന്ന ഈ കാർ നിർമിച്ചത് റിച്ചാർഡ് നോബിൾ, ഗ്ലിൻ ബൌഷർ,റോൺ അയേർസ്,ജെർമി ബ്ലിസ് എന്നിവർ ചേർന്നാണ്. ഇത് നിർമിച്ചത് ബ്രിട്ടണിൽ വച്ചാണ്.


</doc>
<doc id="299903" url="https://ml.wikipedia.org/wiki?curid=299903" title="ആന്റണി മിത്രദാസ്">
ആന്റണി മിത്രദാസ്

മലയാളം തമിഴ് ചലച്ചിത്രസംവിധായകനായിരുന്നു ആന്റണി മിത്രദാസ്. ഒരു സിംഹള ചിത്രവും ഇദ്ദേഹം സംവിധാനം ചെയ്തിട്ടുണ്ട്. ഡോക്ടർ അനിലാനന്ദിന്റെയും ശ്രീമതി മാധാവച്ചി അമ്മാളിന്റെയും മകനായി 1930 നവംബർ 3-ന് മധുരയിൽ ജനിച്ചു. മദിരാശി യൂണിവേഴ്സിറ്റിയിൽ നിന്നും ബി.എ. ബിരുദം കരസ്ഥമാക്കി. ദയാളൻ എന്ന തമിഴ് ചിത്രമാണ് ആദ്യമായി സംവിധാനം ചെയ്തത്. നസീറിനെ നായകനാക്കി സംവിധാനം ചെയ്ത അവകാശി വൻവിജയമായിരുന്നു. കൂടാതെ ബാല്യകാല സഖി, ഹരിശ്ചന്ദ്ര എന്നീ മലയാളചിത്രങ്ങളും സംവിധാനം ചെയ്തിട്ടുണ്ട്. ഭാര്യ : എലിസബത്ത്


</doc>
<doc id="299905" url="https://ml.wikipedia.org/wiki?curid=299905" title="കെ.വി. കോശി">
കെ.വി. കോശി

മലയാളചലച്ചിത്രനിർമ്മാതാവായിരുന്നു കെ.വി. കോശി. ഇദ്ദേഹമാണ് മലയാളത്തിൽ ആദ്യമായി ചലച്ചിത്രവിതരണക്കമ്പനി സ്ഥാപിക്കുന്നത്. ഫിലിം ഡിസ്ട്രിബ്യൂഷൻ കമ്പനിയെന്ന ഫിലിംകോ ആണ് കോശിയുടെ ശ്രമമായി ആരംഭിച്ചത്. അക്കാലത്ത് "സിനിമ" എന്ന പേരിൽ ഒരു സിനിമാ മാഗസിനും അദ്ദേഹം പുറത്തിറക്കിയിരുന്നു. ബാലൻ എന്ന ശബ്ദചിത്രം വിതരണം ചെയ്തതും ഫിലിംകോ ആയിരുന്നു. തിരുവിതാംകൂർ - കൊച്ചി - മലബാർ മേഖലകളിലെ ഏകദേശം ഇരുപതോളം പ്രദർശനശാലകളിൽ ഈ ചിത്രം പ്രദർശിപ്പിച്ചു.

തിരുവല്ലായിൽ വള്ളംകുളം കണ്ടത്തിൽ (മനോരമ) കുടുംബത്തിൽ ജനിച്ചു. ബി.എ., ബി.എൽ. ബിരുദശേഷം 2 വർഷക്കാലം വക്കീലായി ജോലി നോക്കി. തൊഴിലുമായി പൊരുത്തപ്പെടാനാവാത്തതിനാൽ ജോലി ഉപേക്ഷിച്ചു. തുടർന്ന് നാഷണൽ ആന്റ് ക്വയിലോൺ ബാങ്കിന്റെ ഏജന്റായി.1938-ൽ ബാങ്ക് പ്രവർത്തനം അവസാനിച്ചപ്പോൾ സുഹൃത്തിന്റെ നിർദ്ദേശ പ്രകാരം ചലച്ചിത്രവിതരണ രംഗത്ത് പ്രവേശിച്ചു.

കുഞ്ചാക്കോയോടൊപ്പം കെ&കെ പ്രൊഡക്ഷൻസ് എന്ന ചലച്ചിത്രനിർമ്മാണക്കമ്പനി ആരംഭിച്ചു. "നല്ലതങ്ക"യായിരുന്നു കമ്പനിയുടെ ആദ്യ സംരംഭം. "ജീവിതനൗക", "വിശപ്പിന്റെ വിളി" എന്ന സിനിമകളും ഇതിന്റെ തുടർച്ചയായി നിർമ്മിച്ചു. ശേഷം കുഞ്ചാക്കോയുമായി തെറ്റിപ്പിരിയുകയും കോശി "ഫിലിംകോ" എന്ന പേരിലും കുഞ്ചാക്കോ "എക്സൽ" എന്ന പേരിലും ചലച്ചിത്രങ്ങൾ നിർമ്മിക്കാൻ ആരംഭിച്ചു.

1969 ജൂൺ 19-ന് അന്തരിച്ചു.



</doc>
<doc id="299908" url="https://ml.wikipedia.org/wiki?curid=299908" title="സമോസതായിലെ പൗലോസ്">
സമോസതായിലെ പൗലോസ്

മൂന്നാം നൂറ്റാണ്ടിലെ ഒരു ക്രൈസ്തവവിമതനും അന്ത്യോഖ്യായിലെ മെത്രാനും ആയിരുന്നു സമോസതായിലെ പൗലോസ് (Paul of Samosata). യേശുക്രിസ്തു മനുഷ്യനായി അവതരിച്ച ദൈവപുത്രനല്ല, ദൈവികതയിലെത്തിയ സാധാരണമനുഷ്യനാണ് എന്ന അദ്ദേഹത്തിന്റെ സിദ്ധാന്തത്തെ വ്യവസ്ഥാപിതസഭ തള്ളിക്കളഞ്ഞു.


</doc>
<doc id="299909" url="https://ml.wikipedia.org/wiki?curid=299909" title="കേരള സാഹിത്യ അക്കാദമി പുരസ്കാരം 2013">
കേരള സാഹിത്യ അക്കാദമി പുരസ്കാരം 2013

കേരള സാഹിത്യ അക്കാദമി മലയാള സാഹിത്യത്തിലെ വിവിധ ശാഖകളിലായി നൽകുന്ന 2013-ലെ കേരള സാഹിത്യ അക്കാദമി പുരസ്കാരം, 2014 ഡിസംബർ 19-നു് പ്രഖ്യാപിച്ചു. നോവൽ വിഭാഗത്തിൽ കെ.ആർ. മീരയുടെ ആരാച്ചാർ, ചെറുകഥാവിഭാഗത്തിൽ തോമസ് ജോസഫിന്റെ മരിച്ചവർ സിനിമ കാണുകയാണ്, കവിതയിൽ കെ.ആർ. ടോണിയുടെ ഓ നിഷാദ, ആത്മകഥയിൽ ഭാഗ്യലക്ഷ്മിയുടെ സ്വരഭേദങ്ങൾ എന്നിവയ്ക്ക് പുരസ്കാരങ്ങൾ ലഭിച്ചു. 

അക്കാദമിയുടെ വിശിഷ്ടാംഗത്വം യൂസഫലി കേച്ചേരി, എൻ.എസ്. മാധവൻ എന്നിവർക്കും, സമഗ്ര സംഭാവനക്കുള്ള പുരസ്കാരം പി.ആർ നാഥൻ, ഡോ. കെ. വസന്തൻ, ഡി. ശ്രീമാൻ നമ്പൂതിരി, കെ.പി. ശശിധരൻ, എം.ഡി. രത്നമ്മ എന്നിവർക്കും ലഭിച്ചു. 




</doc>
<doc id="299911" url="https://ml.wikipedia.org/wiki?curid=299911" title="കെ.ആർ. ടോണി">
കെ.ആർ. ടോണി

മലയാളത്തിലെ ഒരു ഉത്തരാധുനിക കവിയാണ് കെ.ആർ. ടോണി. മികച്ച കവിതക്കുള്ള 2013-ലെ കേരള സാഹിത്യ അക്കാദമി പുരസ്കാരം അടക്കം നിരവധി പുരസ്കാരങ്ങൾ ലഭിച്ചിട്ടുണ്ട്.
1964-ൽ ജനിച്ചു. തൃശൂർ സെന്റ്‌ തോമസ്‌ കോളേജിൽനിന്ന്‌ 1984-ൽ ബോട്ടണിയിൽ ബിരുദമെടുത്തു. ശ്രീ. കേരളവർമ്മ കോളേജിൽനിന്ന്‌ എം.എ.(മലയാള ഭാഷയും സാഹിത്യവും) റാങ്കോടെ പാസ്സായതിനു ശേഷം 1988-ൽ മദ്രാസ്‌ യൂണിവേഴ്‌സിറ്റിയിൽനിന്ന്‌ എം.ഫിൽ ബിരുദം നേടി.


</doc>
<doc id="299914" url="https://ml.wikipedia.org/wiki?curid=299914" title="ഹരീഷ് പേരടി">
ഹരീഷ് പേരടി

മലയാള നാടക, ചലച്ചിത്ര, ടെലിവിഷൻ അഭിനേതാവാണ് ഹരീഷ് പേരടി.

കോഴിക്കോട്‌ ചാലപ്പുറം ഗോവിന്ദൻ നായരുടെയും സാവിത്രിയുടെയും മകനായി ജനിച്ചു. തറവാട്ടു പേരാണ് പേരിനൊപ്പം ചേർത്തിരിക്കുന്നത്. അഞ്ചാം തരത്തിൽ പഠിക്കേ ആദ്യമായി "മല്ലനെന്ന കൊള്ളക്കാരൻ" എന്നൊരു നാടകത്തിൽ മല്ലന്റെ വേഷം അവതരിപ്പിച്ചു. പത്തൊൻപതാം വയസ്സിൽ ആകാശവാണിയിൽ നാടക ആർട്ടിസ്‌റ്റായി പ്രവർത്തനം ആരംഭിച്ചു.

തിക്കോടിയൻ നാടകമത്സരത്തിൽ തീപ്പൊരി എന്ന നാടകത്തിൽ ബാലൻ കെ. നായർ അഭിനയിച്ച പ്രഭാകരൻ മുതലാളി എന്ന കഥാപാത്രത്തെ ഹരീഷ് സ്റ്റേജിൽ അവതരിപ്പിച്ചു. തെരുവു നാടകങ്ങളും അക്കാലത്ത് അവതരിപ്പിച്ചു. ജയപ്രകാശ്‌ കൂളൂരിന്റെ കീഴിൽ നാടകം അഭ്യസിച്ചു. 1993 ഡിസംബർ 3-ന് നാടക അഭിനേത്രിയായിരുന്ന ബിന്ദുവിനെ പ്രണയിച്ച് വിവാഹം കഴിച്ചു. ജയപ്രകാശിന്റെ രണ്ടു പേർ മാത്രം നടിക്കുന്ന അപ്പുണ്ണികൾ എന്ന നാടകത്തിലെ ഒരു കഥാപാത്രത്തെ അവതരിപ്പിച്ചു. വ്യതിയാനം എന്ന നാടകം സംവിധാനം ചെയ്തു. ഇരുനൂറോളം ടെലിവിഷൻ പരമ്പരകളിൽ അഭിനയിച്ചു.

സിബി മലയിലിന്റെ ആയിരത്തിലൊരുവൻ എന്ന ചലച്ചിത്രത്തിലാണ് ആദ്യമായി അഭിനയിച്ചത്. പിന്നീട് റെഡ്‌ ചില്ലീസ് എന്ന ചിത്രത്തിൽ അഭിനയിച്ചു. ലെഫ്‌റ്റ് റൈറ്റ്‌ ലെഫ്‌റ്റ് എന്ന സിനിമയിലെ കൈതേരി സഹദേവൻ എന്ന മുഴുനീള കഥാപാത്രത്തെ അവതരിപ്പിച്ചു.


</doc>
<doc id="299925" url="https://ml.wikipedia.org/wiki?curid=299925" title="വടക്കൻ വെള്ളക്കാണ്ടാമൃഗം">
വടക്കൻ വെള്ളക്കാണ്ടാമൃഗം

വെള്ളക്കാണ്ടാമൃഗങ്ങളുടെ ഉപവിഭാഗമാണ് വടക്കൻ വെള്ളക്കാണ്ടാമൃഗം. കാടുകളിൽ നിന്ന് അന്യം നിന്നു പോയ ഈയിനത്തിൽ ഇപ്പോൾ ലോകത്ത് ജീവിക്കുന്ന എല്ലാ മൃഗങ്ങളും മനുഷ്യരുടെ സംരക്ഷണയിലാണ്.


</doc>
<doc id="299936" url="https://ml.wikipedia.org/wiki?curid=299936" title="ചെമ്മുള്ളി">
ചെമ്മുള്ളി

അമേരിക്കൻ മധ്യരേഖാവാസിയായതും ഇപ്പോൾ ലോകം മുഴുവൻ കണ്ടുവരുന്നതുമായ ഒരു കുറ്റിച്ചെടിയാണ് ചെമ്മുള്ളി. . സുന്ദരമായ പൂക്കളുണ്ടാകുന്ന ഈ ചെടിയുടെ ഇലകളിൽ നീലക്കടുവ, എരിക്കുതപ്പി, വരയൻ കടുവ എന്നീ ശലഭങ്ങൾ മുട്ടയിട്ട് വളരാറുണ്ട്. ഒരു മീറ്ററോളം ഉയരം വയ്ക്കുന്ന ബഹുവർഷിയായ ഒരു കുറ്റിച്ചെടിയാണിത്. തണ്ടുപൊട്ടിക്കുമ്പോൾ ഊറിവരുന്ന വിഷമയമുള്ള കറ കണ്ണിനു കേടുവരുത്താൻ ഇടയുണ്ട്. അപ്പൂപ്പന്താടി പോലെ പറക്കുന്ന വിത്തുകളാണ് ഈ ചെടിയുടേത്. ഒരു അലങ്കാരച്ചെടിയായി ഉദ്യാനങ്ങളിൽ നട്ടുപിടിപ്പിക്കാറുണ്ട്.



</doc>
<doc id="299948" url="https://ml.wikipedia.org/wiki?curid=299948" title="ശ്രീമാൻ നമ്പൂതിരി ഡി">
ശ്രീമാൻ നമ്പൂതിരി ഡി

മലയാള കവിയും ആയുർവേദ പണ്ഡിതനുമായിരുന്നു ഡി. ശ്രീമാൻ നമ്പൂതിരി (ജനനം : 29 നവംബർ 1921, മരണം: 21 ജനുവരി 2016). ബാലസാഹിത്യം, നോവൽ, കവിത, നാട്ടറിവുകൾ, ആയുർവേദ പഠനങ്ങൾ, ജ്യോതിഷ പഠനം തുടങ്ങിയ മേഖലകളിൽ 60 ലേറെ ഗ്രന്ഥങ്ങൾ പ്രസിദ്ധീകരിച്ചു.

1921 നവംബർ 29-ന് മൂവാറ്റുപുഴയിൽ പെരിങ്ങഴ ഗ്രാമത്തിലെ കൊട്ടുക്കൽ മനയിൽ ജനിച്ചു. കൊട്ടുക്കൽ മനയിൽ ദാമോദരൻ നമ്പൂതിരിയുടെയും വൈക്കത്ത്‌ മുട്ടസ്സുമനയിൽ പാർവതി അന്തർജനത്തിന്റെയും മകനായിരുന്നു. ജീവിതസാഹചര്യം അനുകൂലമല്ലാത്തതുകൊണ്ട്‌ ഹൈസ്കൂൾ പഠനത്തോടെ ഔപചാരിക വിദ്യാഭ്യാസം അവസാനിപ്പിച്ചു. ഹിന്ദി വിദ്വാൻ പരീക്ഷ ജയിച്ചു. ദീനബന്ധു, മലയാള ഹരിജൻ, ദേശബന്ധു എന്നീ പത്രങ്ങളിൽ ഇദ്ദേഹം സേവനമനുഷ്ഠിച്ചു. പിതാവിന്റെ മരണശേഷം പത്രപ്രവർത്തനം ഉപേക്ഷിച്ച്‌ നാട്ടിലേക്ക്‌ മടങ്ങുകയും കൃഷിയിൽ വ്യാപൃതനാകുകയും ചെയ്തു. അദ്ധ്യാപകനും പത്ര പ്രവർത്തകനുമായിരുന്നു.ഒല്ലൂർ വലിയ മൂസിന്റെ പക്കൽ നിന്ന് വൈദ്യം പഠിച്ച ഇദ്ദേഹം അവിടെ സംസ്‌കൃത ഗുരുവുമായിരുന്നു.'ചികിത്സാ മഞ്ജരി' വ്യാഖ്യാനമെഴുതി. അലക്സാണ്ടർ പുഷ്കിന്റെ ‘ദ ബ്രോവ്സ്കി, ക്യാപ്റ്റന്റെ പുത്രി, ടോൾ സ്റ്റോയിയുടെ അന്നാകരേനിന, ഉപേന്ദ്രനാഥ്‌ ആഗ്കയുടെ വലിപ്പമേറിയ കണ്ണുകൾ, കെ.എം.മുൻഷിയുടെ ജയസോമനാഥ്‌, ചെക്കോവിന്റെ ഒരുകൂട്ടം കഥകൾ, ടോൾസ്റ്റോയിയുടെ കഥകൾ, ദസ്തയേവ്‌സ്കിയുടെ ഭൂമിപുത്രി തുടങ്ങി നിരവധി കൃതികഉടെ വിവർത്തനം നിർവഹിച്ചു. നിരവധി സംസ്കൃത കൃതികൾ മലയാളത്തിലേക്ക്‌ വിവർത്തനം ചെയ്യാനും ആയിരത്തിലേറെ സുഭാഷിതങ്ങൾക്ക്‌ വ്യാഖ്യാനം നൽകാനും അദ്ദേഹത്തിന്‌ കഴിഞ്ഞു. 1988 ൽ പുറത്തുവന്ന 600 സുഭാഷിതങ്ങളുടെ വിവർത്തനവ്യാഖ്യാനവും കേരള സാഹിത്യ അക്കാദമി പ്രസിദ്ധീകരിച്ച സുഭാഷിത സഹസൃയും പ്രധാന കൃതികളാണ്. കബീറിന്റെ സത്യവിശിഷ്ടങ്ങളായ 800 സൂക്തങ്ങളുടെ പദ്യവിവർത്തനം, ഹിന്ദി സാഹിത്യത്തിലെ സർവോത്തമ ശൃംഗാര കാവ്യമായ ബിഹാരരീസതിയുടെ സ്വതന്ത്രപരിഭാഷ ഹിന്ദി സാഹിത്യകാരനായ ഉപേന്ദ്രനാഥ ആശതിയുടെ “ഗിർത്തി ദിവാരോം” എന്ന നോവലിന്റെ പരിഭാഷ, മുതലായ വിവർത്തന കൃതികൾ ശ്രദ്ധേയമാണ്‌. ഹിന്ദുമത വിജ്ഞാനകോശം, ചികിത്സാ മഞ്ജരി എന്നിവയും ബ്രഹത്തായ രചനകളാണ്‌.



</doc>
<doc id="299952" url="https://ml.wikipedia.org/wiki?curid=299952" title="കൈപട്ടൂർ">
കൈപട്ടൂർ

പത്തനംതിട്ട ജില്ലയിലെ വള്ളിക്കോട് ഗ്രാമപ്പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കൈപട്ടൂർ.പത്തനംതിട്ട നഗരത്തിൽ നിന്നും ആറു കിലോമീറ്റർ തെക്കുപടിഞ്ഞാറായാണ് ഈ ഗ്രാമം സ്ഥിതി ചെയ്യുന്നത്.ജില്ലയുടെ പടിഞ്ഞാറൻ ഭാഗത്തായി നിലകൊള്ളുന്ന കൈപട്ടൂരിലൂടെ അച്ചൻകോവിലാർ ഒഴുകുന്നു.കൈ കൊണ്ട് പട്ടു നൂല്കുന്നവർ വസിച്ചിരുന്ന ഊര് (കൈപെട്ടവരിൻ ഊര്) എന്നതിൽ നിന്നുമാണ് ഗ്രാമത്തിന് ആ പേർ ലഭിച്ചത്.ദേശീയപാത 183 എ (അടൂർ- വണ്ടിപ്പെരിയാർ ദേശീയപാത) കൈപട്ടൂരിലൂടെ കടന്നുപോകുന്നു.പത്തനംതിട്ട,പന്തളം, കായംകുളം, അടൂർ,മാവേലിക്കര ഹരിപ്പാട് എന്നീ നഗരങ്ങളിലേയ്ക്ക് കൈപട്ടൂർ വഴി കെ.എസ്.ആർ.ടി.സിയും സ്വകാര്യ ബസുകളും സർവീസ് നടത്തുന്നുണ്ട്.കോന്നി നിയമസഭാമണ്ഡലത്തിന്റെ ഭാഗമാണ് കൈപട്ടൂർ.



</doc>
<doc id="299957" url="https://ml.wikipedia.org/wiki?curid=299957" title="ഘർവാപസി">
ഘർവാപസി

ഹിന്ദു മതത്തിൽ നിന്ന് മതം മാറി മറ്റ് മതങ്ങൾ സ്വീകരിച്ചവരെ വീണ്ടും ഹിന്ദു മതത്തിലേക്ക് കൂട്ട മതപരിവർത്തനം നടത്തുന്ന ചടങ്ങാണ് ഘർവാപസി (മലയാളം: വീട്ടിലേക്കുള്ള മടക്കം). സംഘപരിവാർ സംഘടനകളായ വിശ്വ ഹിന്ദു പരിഷത്ത്, ആർ.എസ്.എസ്. തുടങ്ങിയ ഹിന്ദുത്വ സംഘടനകളാണ് ഇതിനു നേതൃത്വം നൽകുന്നത് . 

ഹിന്ദു ധർമ ജാഗരൺ സമാജ്, ബജ്റംഗ് ദൾ എന്നിവർ ചേർന്ന് 57 മുസ്ലീം കുടുംബങ്ങളെ അഗ്രയിൽ വെച്ച് ഹിന്ദു മതത്തിലേക്ക് പരിവർത്തനം ചെയ്യിച്ചുവെന്ന ആർ.എസ്.എസിന്റെ അവകാശവാദമാണ് രാജ്യത്ത് ഘർ വാപ്പസി ഒരു വിവാദമായി ഉയർത്തിയത് . അതിന് ചുവട് പിടിച്ച് രാജ്യത്തിന്റെ വിവിധ ഭാഗങ്ങളിൽ വിവിധ ഹിന്ദുത്വ സംഘടനകൾ ക്രിസ്ത്യൻ മതത്തിൽ നിന്നും മുസ്ലീം മതത്തിൽ നിന്നും നിരവധി പേരെ ഘർ വാപ്പസിയിലുടെ മതം മാറ്റി ഹിന്ദുമതത്തിൽ ചേർക്കുന്ന ചടങ്ങുകൾ നടത്തുകയുണ്ടായി. ഇത് മതമാറ്റമല്ല പകരം വീട്ടിലേക്കുള്ള തിരിച്ചുവരവ് എന്നാണ് ആർ.എസ്.എസ്. നിലപാട്. 

ഹിന്ദുമതാചാര്യന്മാരാണ് ഈ ചടങ്ങുകൾക്ക് കാർമ്മികത്വം വഹിക്കുന്നത്. ഗണപതിഹോമം, ശുദ്ധിഹോമം, ഗായത്രിമന്ത്രജപം എന്നീ ചടങ്ങുകളോടെയാണ് ഇവർ ഹിന്ദുമതം സ്വീകരിക്കുന്നത്. ഹിന്ദുമതത്തിലേക്ക് പരിവർത്തനം ചെയ്‌തവർക്ക് നിലവിളക്ക്, പുതുവസ്‌ത്രം, ഹൈന്ദവ ഗ്രന്‌ഥങ്ങൾ എന്നിവ വിതരണം ചെയ്യും. 

ഘർ വാപ്പസി ദേശീയതലത്തിൽ വിവാദമായി മാറിയതിനനെത്തുടർന്ന് 2014 ൽ ഡിസംബറിൽ ഇന്ത്യൻ പാർലമെന്റിന്റെ ഇരുസഭകളും ബഹളമയമായിരുന്നു. ഘർ വാപ്പസി നിർബദ്ധിത മതപരിവർത്തനമാണെന്ന് ആരോപിച്ച് കോൺഗ്രസടക്കമുള്ള പ്രതിപക്ഷ കക്ഷികൾ പാർലമെന്റിൽ ഉയർത്തിയ പ്രതിഷേധം പാർലമെന്റ് നടപടികളെ തടസ്സപ്പെടുത്തുകയുണ്ടായി. അതേ സമയം ആഗ്രയിൽ നടന്ന മതപരിവർത്തനം നിർബദ്ധിതമായിരുന്നില്ല എന്ന നിലപാടാണ് ഭരണകക്ഷിയായ ബി.ജെ.പി.ക്കുള്ളത്.

2014 ഡിസംബറിൽ ഗുജറാത്തിലെ വാൽസദ് ജില്ലയിലെ അറനൈയിൽ 200ലധികം ക്രിസ്ത്യാനികളെ ഹിന്ദുമതത്തിലേക്കു കൊണ്ടുവന്നെന്ന് വി.എച്ച്.പി അവകാശപ്പെട്ടിരുന്നു. ആഗ്രയിലും, ഛത്തീസ്ഗഢിലും സമാനമായ രീതിയിൽ വി.എച്ച്.പി മതപരിവർത്തനം നടത്തിയിരുന്നു.

2014-ൽ ഡിസംബറിൽ കേരളത്തിലും വിശ്വ ഹിന്ദു പരിഷത്തിന്റെ നേതൃത്വത്തിൽ പുന:മതപരിവർത്തനം നടന്നു. ആലപ്പുഴയിലെ ഹരിപ്പാട്ടും കൊല്ലത്തെ അഞ്ചലിലുമായി രണ്ടിടങ്ങലിലാണ് ഘർ വാപ്പസി ചടങ്ങ് നടന്നത്. ആലപ്പുഴയിലെ കണിച്ചനല്ലൂരിൽ ചേരമാർ ക്രിസ്ത്യൻ വിഭാഗത്തിൽ പെട്ട എട്ടു കുടുംബങ്ങളിലെ 32 പേരും കൊല്ലം ഇടമുളയ്ക്കൽ പടിഞ്ഞാറ്റിൻ കരയിൽ പതിനഞ്ച് വർഷം മുമ്പ് ക്രിസ്ത്യൻ മതം സ്വീകരിച്ച മൂന്ന് സ്ത്രീകളുമാണ് ഹിന്ദുമതത്തിൽ ചേർന്നത്. വിശ്വ ഹിന്ദു പരിഷത്തിന്റെ പോഷക സംഘടനയായ ഹിന്ദു ഹെൽപ്പ് ലൈനും കേരളത്തിൽ ഘർ വാപ്പസിയുമായി മുന്നോട്ട് പോകുന്നുണ്ട്. 2014 ക്രിസ്തുമസ് ദിനത്തിൽ വിശ്വഹിന്ദു പരിഷത്തിന്റെ നേതൃത്വത്തിൽ കോട്ടയത്ത് ഘർ വാപ്പസി നടത്തി വഞ്ചിതരായി മതപരിവർത്തനം ചെയ്യപ്പെട്ടവരെ ബോധ്യപ്പെടുത്തി ഹിന്ദുമതത്തിലേക്ക് തിരികെക്കൊണ്ടുവരുകയാണ് ഘർ വാപ്പസിയുടെ ലക്ഷ്യമെന്നാണ് ഹിന്ദു ഐക്യ വേദിയുടെ നിലപാട്. 



</doc>
<doc id="299960" url="https://ml.wikipedia.org/wiki?curid=299960" title="സമ്മർ, ക്യോട്ടോ">
സമ്മർ, ക്യോട്ടോ

ഹിരോഷി ടോഡ സംവിധാനം ചെയ്ത ജപ്പാനീസ് ചിത്രമാണ് സമ്മർ, ക്യോട്ടോ . 2014 ലെ പത്തൊൻപതാമത് തിരുവനന്തപുരം അന്തർദേശീയ ചലച്ചിത്ര മേളയിൽ മികച്ച സംവിധായകനുള്ള രജതചകോരത്തിന് ഈ ചിത്രതിതലൂടെ ടോഡ അർഹനായി. 
ഇതിലെ പ്രധാനകഥാപാത്രങ്ങളായ നക്കിമുറ ദമ്പതിമാർ സുഗന്ധ സഞ്ചികൾ നിർമിച്ച് ഉപജീവനമാർഗ്ഗം കണ്ടെത്തുന്നവരാണ്. തെരുവിൽ അനാഥനായിക്കണ്ട വൃദ്ധനെ മാനുഷിക പരിഗണന മാനിച്ച് സംരക്ഷിക്കുന്നു. ആരോഗ്യം വീണ്ടെടുത്ത് നക്കിമുറാ ദമ്പതികളെ സഹായിക്കാനായി തെരുവിൽ ബാഗ് വിൽക്കാൻ പോകുന്ന വൃദ്ധൻ തിരിച്ചു വരാൻ വൈകുന്നു. പിന്നീട് തിരിച്ചു വരുമ്പോഴുള്ള സംഭവ വികാസങ്ങളാൺ ചിത്രത്തിന്റെ പ്രമേയം.


</doc>
<doc id="299962" url="https://ml.wikipedia.org/wiki?curid=299962" title="ഹിരോഷി ടോഡ">
ഹിരോഷി ടോഡ

ജപ്പാൻ ചലച്ചിത്ര സംവിധായകനും ഛായാഗ്രാഹകനുമാണ് ഹിരോഷി ടോഡ(ജനനം : 1951). 2014 ലെ പത്തൊൻപതാമത് തിരുവനന്തപുരം അന്തർദേശീയ ചലച്ചിത്ര മേളയിൽ മികച്ച സംവിധായകനുള്ള രജതചകോരം ലഭിച്ചു..

ഫുക്കുയി പെർഫക്റ്ററൽ നഴ്സിംഗ് കോളേജിൽ നിന്ന് ബിരുദം നേടി. നിരവധി വർഷം മാനസിക രോഗാശുപത്രികളിൽ ജോലി ചെയ്തു. പതിനഞ്ച് വയസ്സു മുതൽ ചലച്ചിത്ര മേഖലയുമായി ബന്ധപ്പെട്ട് പ്രവർത്തിക്കുന്നു. 


</doc>
<doc id="299970" url="https://ml.wikipedia.org/wiki?curid=299970" title="കാൾ ജെല്ലെറപ്പ്">
കാൾ ജെല്ലെറപ്പ്

കാൾ ജെല്ലെറപ്പ് (ജൂൺ 2, 1857 – ഒക്ടോബർ 13, 1919) ഡാനിഷ് കവിയും നോവലിസ്റ്റും ആയിരുന്നു. തന്റെ നാട്ടുകാരനായ ഹെന്റിക് പൊൻറപ്പിഡനുമൊപ്പം ഇദ്ദേഹം 1917 ലെ സാഹിത്യത്തിനുള്ള നോബൽ സമ്മാനം കരസ്ഥമാക്കി.
ജെല്ലെറപ്പ്, Epigonos എന്ന തൂലികാനാമം ഉപയോഗിച്ചിരുന്നു.


</doc>
<doc id="299975" url="https://ml.wikipedia.org/wiki?curid=299975" title="കാൾ സ്പിറ്റെലെർ">
കാൾ സ്പിറ്റെലെർ

കാൾ ഫ്രെഡറിക്ക് ജോർജ്ജ് സ്പിറ്റെലെർ -Carl Friedrich Georg Spitteler (24 ഏപ്രിൽ 1845 – 29 ഡിസംബർ 1924) 
സ്വിസ്സ് കവി ആയിരുന്നു. ഒളിമ്പ്യൻ സ്പ്രിംഗ് എന്ന അദ്ദേഹത്തിന്റെ ഇതിഹാസ കാവ്യത്തിനു 1919 ലെ സാഹിത്യത്തിനുള്ള നോബൽ സമ്മാനം അദ്ദേഹത്തിനു ലഭിച്ചു. 


</doc>
<doc id="299976" url="https://ml.wikipedia.org/wiki?curid=299976" title="1983 (ചലച്ചിത്രം)">
1983 (ചലച്ചിത്രം)

എബ്രിഡ് ഷൈൻ സംവിധാനം ചെയ്ത് 2014 ജനുവരിയിൽ പുറത്തിറങ്ങിയ മലയാളചലച്ചിത്രമാണ് 1983. 1983 ലെ ഇന്ത്യൻ ക്രിക്കറ്റ് ടീമിന്റെ ലോകകപ്പ്ജയവും രമേശൻ എന്ന നാട്ടിൻപുറത്തുകാരന്റെ
ക്രിക്കറ്റിനോടുള്ള അഭിനിവേശവുമാണ് ഈ ചിത്രത്തിന്റെ കഥാപശ്ചാത്തലം. നിവിൻ പോളി, അനൂപ് മേനോൻ, നിക്കി ഗൽ റാണി, ജോയ് മാത്യു എന്നിവർ പ്രധാന വേഷങ്ങളിലെത്തിയ ഈ ചിത്രം മികച്ച പ്രദർശന വിജയം നേടി.



</doc>
<doc id="299981" url="https://ml.wikipedia.org/wiki?curid=299981" title="കോപിയർ">
കോപിയർ

കോപിയർ മെഷീൻ, ( ഫോട്ടോ കോപിയർ എന്നും അറിയപ്പെടും, മലയാളത്തിൽ ഭാഷാന്തരം ചെയ്‌താൽ പകർപ്പ് യന്ത്രം എന്ന് വിളിക്കാം. ) രേഖകളുടെ പകർപ്പ് എടുക്കാൻ ഉപയോഗിക്കുന്ന യന്ത്രമാണ്. ഇത് വളരെ എളുപ്പത്തിലും, വിലക്കുരവിലും വിവിധ രേഖകളുടെ പകർപ്പ് എടുക്കാൻ സഹായിക്കുന്നു. പൊതുവെ മൂന്ന് തരം ടെക്നോളജിയാണ് ഈ യന്ത്രത്തിന് ഉപയോഗിച്ച് വരുന്നത്. ഇങ്ക് ജെറ്റ് , ലേസർ , അനലോഗ്. ഇതിൽ ആദ്യത്തെ രണ്ട് വിഭാഗം ഡിജിറ്റൽ സാങ്കേതിക വിദ്യയാണ് ഉപയോഗിക്കുന്നത്. ഇന്ന് മാർക്കറ്റിൽ ഉള്ളതും പൊതുവെ ഉപയോഗിച്ച് വരുന്നതും ഡിജിറ്റൽ സാങ്കേതിക വിദ്യയിലുള്ള (ഇങ്ക് ജെറ്റ്, ലേസര് - വിഭാഗത്തിൽ പെട്ട ) യന്ത്രങ്ങളാണ്.

മൂന്ന് വിഭാഗം കോപിയരും വ്യത്യസ്തമായ രീതിയിൽ ആണ് പ്രവര്ത്തിക്കുന്നത്, അനലോഗ്, ലേസര്, ഇങ്ക് ജെറ്റ് . 

ഇവിടെ വിവരിക്കുന്നത് ബ്ലാക്ക് ആൻഡ് വൈറ്റ് മെഷീന്റെ സാങ്കേതിക ജ്ഞാനമാണ്. കളർ മെഷീന്റെത് ഇതിനോട് സാമ്യമുള്ളതാണെങ്കിലും കളറുമായി ബന്ധപ്പെട്ട് ചില വ്യത്യാസങ്ങൾ ഉണ്ട് 






</doc>
<doc id="299989" url="https://ml.wikipedia.org/wiki?curid=299989" title="പൂമണി">
പൂമണി

2014 ലെ കേന്ദ്ര സാഹിത്യ അക്കാദമി അവാർഡ് നേടിയ തമിഴ് നോവലിസ്റ്റാണ് പൂമണി (ജനനം : 1947). 'അഞ്ഞാടി' എന്ന തമിഴ് ചരിത്ര നോവലിനായിരുന്നു പുരസ്കാരം.

കർഷക കുടുംബത്തിൽ കോവിൽപ്പട്ടിക്കടുത്തുള്ള ആണ്ടിപ്പട്ടിയിൽ ജനിച്ചു. കി. രാജനരായണനും പി. കേശവദേവും പോലുള്ള എഴുത്തുകാരുടെ സൃഷ്ടികളിൽ ആകൃഷ്ടനായി സാഹിത്യ രചനകളിലേക്കു തിരിഞ്ഞു. കേശവദേവിന്റെ 'അയൽക്കാർ' എന്ന നോവലിന്റെ മാതൃക തന്നെ ഏറെ ആകർഷിച്ചിരുന്നതായി അദ്ദേഹം പറഞ്ഞിട്ടുണ്ട്. 'കരുവെല്ലാം പൂക്കൾ' എന്ന പേരിൽ എൻ.എഫ്.ഡി.സി. ക്കു വേണ്ടി തമിഴ് സിനിമ നിർമ്മിച്ചിട്ടുണ്ട്. 



</doc>
<doc id="299992" url="https://ml.wikipedia.org/wiki?curid=299992" title="മുനാവർ റാണ">
മുനാവർ റാണ

2014 ലെ കേന്ദ്ര സാഹിത്യ അക്കാദമി അവാർഡ് നേടിയ ഹിന്ദി - ഉറുദു കവിയാണ് മുനാവർ റാണ (ജനനം : 26 നവംബർ 1952). 'ശഹദാബ' എന്ന ഉറുദു കാവ്യ സമാഹാരത്തിനായിരുന്നു പുരസ്കാരം. 
ഉത്തർപ്രദേശിലെ റായ്ബറേലിയിൽ ജനിച്ചു. കാവ്യ മുഷായിരകളിലെ തിളക്കമുള്ള താരമാണിദ്ദേഹം. വിഭജനത്തോടെ കുടുംബാംഗങ്ങളിൽ ഭൂരിപക്ഷവും പാകിസ്താനിലേക്ക് പോയെങ്കിലും മുനാവറിന്റെ അച്ഛന്റെ പ്രേരണയാൽ ഇന്ത്യയിൽ തങ്ങുകയായിരുന്നു അദ്ദേഹത്തിന്റെ കുടുംബം. പിന്നീട് അവർ കൊൽക്കത്തയിലേക്ക് കുടിയേറി. മുനാവറിന്റെ ഗസലുകളിലെ മാതൃ ബിംബങ്ങൾ നിരവധി ആരാധകരെ അദ്ദേഹത്തിനു നേടി കൊടുത്തു. ഹിന്ദിയിലും ബംഗളയിലും ഗുർമുഖി മഭാഷയിലും കവിതകൾ പ്രസിദ്ധീകരിച്ചിട്ടുണ്ട്. രാജ്യം വർഗീയമായി ഭിന്നിപ്പിക്കാൻ സർക്കാർ കൂട്ടുനിൽക്കുന്നതിൽ പ്രതിഷേധിച്ച് മുനവ്വർ റാണ 2015 ഒക്ടോബറിൽ സാഹിത്യ അക്കാദമി പുരസ്കാരം തിരിച്ചു നൽകി. ഇനി സർക്കാരിന്റെ ഒരു പുരസ്കാരവും സ്വീകരിക്കില്ലെന്ന് പ്രഖ്യാപിച്ചു.





</doc>
<doc id="300064" url="https://ml.wikipedia.org/wiki?curid=300064" title="കോട്ടപ്പുറം, കാസർഗോഡ്">
കോട്ടപ്പുറം, കാസർഗോഡ്

കാസർഗോഡ് ജില്ലയിലെ നീലേശ്വരം നഗരസഭയിലെ ഒരു പ്രദേശമാണ് കോട്ടപ്പുറം. കോട്ടപ്പുറം എന്ന നാമത്തിൽ ഈ നാട് അറിയപ്പെടാൻ തുടങ്ങിയതും, അതിനു കാരണം ആകുന്ന തരത്തിൽ ഇവിടെ ഒരു കോട്ട ഉണ്ടായതും പതിനേഴാം നൂറ്റാണ്ടിനെ പകുതിയിൽ വെച്ച് ആയിരിക്കണം. 1732 ഇലാണ് കോലത്തിരിയും ,ഇക്കെരിയും(കർണാടക രാജാക്കന്മാർ ) തമ്മിലുണ്ടാക്കിയ ഉടമ്പടി അനുസരിച്ച് നീലേശ്വരത്ത് ഒരു കോട്ട കെട്ടാൻ ഇക്കീരിക്‌ അനുവാദം ലഭിക്കുന്നത്. കോട്ടപ്പുറം കോട്ട രൂപം കൊള്ളുന്നത് അങ്ങനെയാണ്. 1736 ആകുമ്പോഴേക്കും വളപട്ടണം, പുഴയ വരെ ജയിച്ചു കയറിയ ഇക്കെരിയന്മാരെ കൊലതിരിക്കാരും ഡച്ചുകാരും ചേർന്നു നേരിട്ടു. മടക്കരയിൽ വെച്ച് നടന്ന ഘോര യുദ്ധത്തിൽ ഇക്കെരിയന്മാരുടെ കർണാടക സൈന്യം പരാജയപ്പെട്ടു. എങ്കിലും, കോട്ടപ്പുറം കോട്ടയിൽ അവർ സുരക്ഷിതർ ആയിരുന്നു.ഇംഗ്ലീഷ് ,ഫ്രഞ്ച്,കർണാടക, കോലത്തിരി , എല്ലാരും കൂടി മലബാറിന്റെ മണ്ണിൽ രാഷ്ട്രിയ അനിശ്ചിതത്വം ഉണ്ടാക്കിയ ഒരു കാലം ആയിരുന്നു അത്. 1751 ആകുമ്പോഴേക്കും കോട്ട ഫ്രഞ്ചുകാരുടെ കയ്യിലായി. ഇംഗ്ലീഷുകാർ ഈ കോട്ട പിടിച്ചെടുക്കാൻ പലപ്പോഴായി ശ്രമിച്ചു. ഏത്‌ കലഘട്ടത്തിൽ ഈ കോട്ട പൂർണമായി തകർക്കപ്പെട്ടു എന്നത് വ്യക്തമല്ല.

ചരിത്രത്തിൽ രേഖപ്പെടുത്തിയിടത്തെല്ലാം കോട്ടപ്പുറം ഒരു വാണിജ്യ നഗരം ആയിട്ടാണ് കാണപ്പെടുന്നത്. നമ്മുടെ നാടിന്റെ പ്രകൃതി ദത്തമായ സവിശേഷതകൾ കാരണം, ഇതൊരു തുറമുഖനഗരമായി മാറി. ഇന്നത്തെ കോട്ടപ്പുറം നാടെന്ന സങ്കല്പത്തിൽ നിന്നും തീർത്തും വിഭിന്നമായി നീലേശ്വരം കേന്ദ്രികരിക്കപ്പെട്ടു നടന്ന രാജവംശങ്ങളുടെയും, ഭരണങ്ങളുടെയും ഒരു നഗരവും കച്ചവടകേന്ദ്രവും ആയിരുന്നു കോട്ടപ്പുറം.
ഡച്ചുകാർ വാണിജ്യ ഉൽപ്പന്നങ്ങൾ കാര്യങ്കോട് പുഴ വഴി കോട്ടപ്പുറത്ത് എത്തിച്ച്, അവിടെ നിന്നാണ് കയറ്റുമതിചെയ്തിരുന്നത്

12 നൂറ്റാണ്ടിന്റെ അന്ത്യത്തിൽ കേരള തീരത്ത്‌ സഞ്ചരിച്ച മാർക്കാപോളോയുടെ യാത്രവിവരണത്തിലോ, 14 നൂറ്റാണ്ടിൽ കേരളം സഞ്ചരിച്ച ഇബ്നു ബ്തൂതയുടെ യാത്ര വിവരണത്തിലോ നീലേശ്വരം രാജ്യത്തെക്കുറിച്ചോ,ഈ മാപ്പിള നഗരത്തെക്കുറിച്ചോ വ്യക്തമായി ഒന്നും പറയുന്നില്ല. അപ്പോൾ ഒരു പക്ഷേ നീലേശ്വരം രാജ്യം തന്നെ നിലവിൽ വന്നിട്ടുണ്ടാകനം എന്നില്ല. കാരണം കോലത്തിരി നീലേശ്വരം രാജ്യം പകുത്തു കൊടുക്കുമ്പോൾ മാപ്പിള മാരുടെ ആവാസ കേന്ദ്രമായ ഒരു നഗരവും കൊടുത്തിരുന്നു ചരിത്രത്തിൽ കാണാം.
മംഗലാപുരത്ത് നിന്ന് എഴിമാലയിലീക് പുറപ്പെട്ട ഇബ്നു ബത്തൂത്ത ഒരു ,മുസ്ലിം കേന്ദ്രത്തെ അവഗണിക്കാനുള്ള സാധ്യത കുറവാണ്. എങ്കിലും 1929 ഇല് ലണ്ടനിൽ പ്രസിദ്ധികരിച്ച ബതൂതയുടെ യാത്ര വിവരണത്തിന്റെ ഇംഗ്ലീഷ് പതിപ്പിൽ പരിഭാഷകൻ ഏഴിമലയെ കുറിച്ചുള്ള വിവരണത്തിൽ ഒരു അടിക്കുറിപ്പ് ഉണ്ട. അതിൽ ബത്തൂത്ത ഏഴിമലതുറമുഖം എന്ന് വിശേഷിപ്പിച്ചത് ഇന്ന് നീലേശ്വരം എന്ന് അറിയപ്പെടുന്ന സ്ഥലത്തെ ആയിരിക്കാം എന്നു സൂചന ഉണ്ടെന്നും, നീലേശ്വരം എന്ന് പറയുമ്പോൾ അതു കോട്ടപ്പുറം ആകാനെ സാധ്യത ഉള്ളൂവെന്നും ഇതുമായി ബന്ധപ്പെട്ട്‌ പഠനങ്ങൾ നടത്തിയവർ അഭിപ്രായപ്പെടുന്നു.

16 നൂറ്റാണ്ടിൽ ആദ്യത്തിൽ കേരള സഞ്ചരിച്ച പോർത്തുഗീസ് സഞ്ചാരി ഭുവര്തെ ബാർബോസ കോട്ടികുളത്തിനും ഏഴിമലക്കും ഇടയിൽ ഒരു തുറ മുഗ നഗരം സഞ്ചരിച് വിവരം നൽകിയിട്ടുണ്ട്. " ഇവിടം ഒരു പട്ടണവും തുറമുഖവും ഉള്ളത് കൊണ്ട് കച്ചവടത്തിനും,ഗതാഗതിനും സൗകര്യം ഉണ്ട്. ജനങ്ങൾ മുസ്ലിംകളും, ഹിന്ദുക്കളും ആണ് ". ഇങ്ങനെ പോകുന്നു വിവരണങ്ങൾ. ഈ തുറമുഖപട്ടണം കോട്ടപ്പുറം ആകാനെ വഴിയുള്ളൂ...
1679-1728 കാല ഗട്ടങ്ങളിൽ വടക്കൻ മേഗലകളിൽ പ്രതാപികൾ ആയിരുന്ന ഡചു (DUTCH )കാർ നീലേശ്വരം ആയി ഉണ്ടാക്കിയ കരാർ പ്രകാരം കുരുമുളക് കച്ചവടം നിലെശ്വരത്തിന്റെ കിഴാക്കാൻ പ്രദേശങ്ങളിൽ നിന്നും ശേഖരിക്കുന്ന ചരക്കുകൾ കര്യങ്ങോട്പുഴ വഴി കോട്ടപ്പുറം എത്തിച്ചാണ് കയറ്റി അയച്ചതെന്നത് ചരിത്രത്തിൽ കാണാം.

ടിപ്പു സുൽത്താനെ പതനം കോട്ടപ്പുറം നാടിനെയും ബ്രിട്ടീഷ്‌ അധീനതയിൽ ആക്കി. എങ്കിലും ബ്രിട്ടീഷ്‌ കലഗട്ടത്തിൽ തന്നെ നാട്ടിൽ ഒരു സ്കൂൾ നിർമ്മിക്കപ്പെട്ടത് ചരിത്രപരമായും കൊട്ടപുരത്തിന്റെ പ്രാധാന്യം കണക്കിലെടുതാഗം.

തേജസ്വിനി പുഴയുടെ കുറുകെ 400 mtrs നീളമുള്ള കേരളത്തിലെ ഏറ്റവും വലിയ നടപ്പാലം ഇവിടെ സ്തിടി ചെയ്യുന്നു . ഈ പാലം അച്ചാംതുരുത്തി - കോട്ടപ്പുറം ബന്ധിപ്പിക്കുന്ന പാലം മാത്രമല്ല മറിച് നീലേശ്വരം - ചെറുവത്തൂർ പഞ്ചായത്തുകളെയും ബന്ധിപ്പിക്കുന്നു . 

ആനച്ചാൽ, 
കൊയംബുരം, 
ഉചൂലികുദ്ര്,
കോട്ടപ്പുറം ഹൌസ് ബോട്ട്



</doc>
<doc id="300072" url="https://ml.wikipedia.org/wiki?curid=300072" title="2015-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2015-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="300077" url="https://ml.wikipedia.org/wiki?curid=300077" title="ഒമർ അബ്ദുള്ള">
ഒമർ അബ്ദുള്ള

ഇന്ത്യൻ സംസ്ഥാനമായ ജമ്മു-കാശ്മീരിലെ പതിനൊന്നാമത്തെ മുഖ്യമന്ത്രിയും ഏറ്റവും പ്രായം കുറഞ്ഞ മുഖ്യമന്ത്രിയുമാണ് ഒമർ അബ്ദുള്ള (; ജനനം 10 മാർച്ച് 1970).


</doc>
<doc id="300087" url="https://ml.wikipedia.org/wiki?curid=300087" title="തോമസ് കൈലാത്ത്">
തോമസ് കൈലാത്ത്

ഒരു ഇലക്ട്രിക്കൽ എഞ്ചിനീയറും വിവരവിനിമയശാസ്ത്രതത്വജ്ഞനും കണ്ട്രോൾ എഞ്ചീനീയറും സംരംഭകനും ഹിറ്റാച്ചിയിലെ പ്രശസ്ത എഞ്ചിനീയറും സ്റ്റാൻഫോഡ് സർവകലാശാലയിലെ എമരിറ്റസ് പ്രൊഫസ്സറും ആണ് തോമസ് കൈലാത്ത് (ജനനം: 1935 ജൂൺ 7നു മഹാരാഷ്ട്രയിലെ പൂനയിൽ). അദ്ദേഹം അനേകം പുസ്തകങ്ങളും രചിച്ചിട്ടുണ്ട്. അതിൽ വ്യാപകമായി വായിക്കപ്പെടുന്നതും പ്രശസ്തവുമായ കൃതി "ലീനിയർ സിസ്റ്റം" എന്ന പുസ്തകം ആണ്. ഇത് ശാസ്ത്രലോകത്ത് ഏറ്റവും കൂടുതൽ ഉദ്ധരിക്കപ്പെട്ട ഗ്രന്ഥമാണ്.

തോമസ് കൈലാത്തിന്റെ മാതാപിതാക്കൾ മലയാളികളായ ചെങ്ങന്നൂർക്കാരായ സിറിയൻ ക്രിസ്ത്യാനികളായിരുന്നു. അദ്ദേഹം പൂനെയിലെ സെന്റ് വിൻസെന്റ് ഹൈസ്കൂളിൽ പ്രാദമിക വിദ്യാഭ്യാസം പൂർത്തിയാക്കി. പൂനെ എഞ്ചിനീയറിങ്ങ് കോളേജിൽ നിന്നും 1956ൽ എഞ്ചിനീയറിങ്ങ് ബിരുദം കരസ്ഥമാക്കി. 1959ൽ ബിരുദാനന്ദബിരുദം നേടി. തുടർന്ന് മസ്സാച്ച്യുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ നിന്നും ഡോക്ടറേറ്റു നേടുമ്പോൾ അദ്ദേഹമായിരുന്നു ഇത്തരത്തിൽ എം.ഐ.ടി.യിൽ നിന്നും ഡോക്ടറെറ്റു നേടുന്ന ആദ്യ ഇന്ത്യക്കാരൻ.

സ്റ്റാൻഫോർഡ് സർവകലാശാലയിലെ പ്രൊഫസ്സർ എമെറിറ്റസ് ആയിരുന്നപ്പോൾ 80 ഓളം ഗവേഷണങ്ങൾക്ക് ഇദ്ദേഹം നേതൃത്വം വഹിച്ചു.



</doc>
<doc id="300088" url="https://ml.wikipedia.org/wiki?curid=300088" title="യക്ഷിക്കഥ">
യക്ഷിക്കഥ

യക്ഷിക്കഥ എന്നു വിവക്ഷിക്കുന്ന കഥകൾ പാശ്ചാത്യരാജ്യങ്ങളിലെ നാടോടി പാരമ്പര്യവുമായി ബന്ധപ്പെട്ട കുള്ളന്മാർ, ഭീമാകാരന്മാർ, മെല്വുകൾ, യക്ഷികൾ, മന്ത്രവാദിനികൾ, ഗോബ്ലിനുകൾ, മൽസ്യകന്യകകൾ, തുടങ്ങിയ സാങ്കല്പിക കഥാപാത്രങ്ങളുമായി ബന്ധപ്പെട്ട കഥകളാണ്. മാന്ത്രിക പരിവേഷം ഇവയ്ക്കുണ്ട്. മനുഷ്യസാധ്യമല്ലാത്ത കാര്യങ്ങൾ ചെയ്യാൻ ഇവർ പ്രാപ്തരത്രെ. യക്ഷിക്കഥകൾ ഐതിഹ്യങ്ങളിൽ നിന്നും വ്യത്യസ്തമാണ്. (ഐതിഹ്യങ്ങളിൽ സംഭവങ്ങൾ നേരായി വിവരിക്കുന്നു.)
ഒരു യക്ഷിക്കഥപൊലെ എന്നു ഇംഗ്ലിഷ് ഉൾപ്പെടെയുള്ള ഭാഷകളിൽ ശൈലിയുമുണ്ട്. വിശ്വസിക്കത്തക്കതല്ല ഇത്തരം കഥകൾ എന്നു കേൾവിക്കാർക്കു അറിയാമെങ്കിലും ഭാവനയുണർത്തുന്നവയായതിനാൽ മനുഷ്യർ ഇവ ഇഷ്ടപ്പെടുന്നു. യക്ഷിക്കഥകൾക്ക് ഐതിഹ്യങ്ങളുടേതുപോലെയോ ഇതിഹാസങ്ങൾ പോലെയോ യഥാർഥ സ്ഥലവുമായോ ജീവിച്ചിരുന്നവരുമായോ സംഭവങ്ങളുമായോ മതവുമായോ ബന്ധമുണ്ടാവണമെന്നില്ല; അവ പലപ്പോഴും തുടങ്ങുന്നത്, യധാർഥ സമയം കാണിക്കാതെ ഒരിക്കൽ ഒരിടത്ത് എന്നൊക്കെയാകും. 
യക്ഷിക്കഥകൾ വാമൊഴിയായും വരമൊഴിയായും കാണാൻ കഴിയും. യക്ഷിക്കഥകളുടെ ചരിത്രം തിരയാൻ പ്രയാസമാണ്, എഴുതിയവ മാത്രമേ നിലനിൽക്കുന്നുള്ളൂ എന്നതാണൂ കാരണം. പക്ഷേ, വരമൊഴിയായി ലഭിച്ച തെളിവുകൾ വച്ച്, ഇവയ്ക്കു ആയിരക്കണക്ക് വർഷം പഴക്കമുണ്ടെന്ന് അനുമാനിക്കാം. അന്നു ഈ പേർ ഇത്തരം കഥകൾക്കു ലഭിച്ചിരുന്നില്ല. യക്ഷിക്കഥ എന്ന പേർ ആദ്യം പ്രയോഗിച്ചത് 17ആം നൂറ്റാണ്ടിന്റെ അവസാന പാദത്തിൽ മദാം ദ ഉൾനോയ് ആയിരുന്നു. ലോകത്തിലിന്നു നിലനിൽക്കുന്ന യക്ഷിക്കഥകൾ ലോകത്തെ വിവിധ ബഹുസംസ്കാരങ്ങളിൽ നിലനിന്ന നൂറ്റാണ്ടുകൾ പഴക്കമുള്ള കഥകൾക്കു പരിണാമം സംഭവിച്ചതാണ്. ഈ കഥകൾക്ക് ഇന്നും മാറ്റം സംഭവിച്ചുവരുന്നു.
വളരെ പഴക്കമുള്ള യക്ഷിക്കഥകൾ പ്രായപൂർത്തിയായവരേയും കുട്ടികളേയും ഒരുപോലെ ലക്ഷ്യം വച്ചുള്ളതായിരുന്നു. ഗ്രിം സഹോദരന്മാരും മറ്റും തങ്ങളുടെ യക്ഷിക്കഥാസമാഹാരത്തിൽ കുട്ടികളെ അഭിസംബോധനചെയ്തിരിക്കുന്നു. കാലാന്തരത്തിലാണ് കുട്ടികൾക്കായിമാത്രം ഇത്തരം കഥകൾ എഴുതപ്പെട്ടത്. 
നാടോടിവിജ്ഞാനീയർ യക്ഷിക്കഥകളെ പല തരത്തിൽ തരംതിരിച്ചിരിക്കുന്നു. വ്ലാഡിമിർ പ്രൊപ്പ്, ആർണി തോമ്പ്സൺ എന്നിവരുടെ വർഗ്ഗീകരണം ശ്രദ്ധേയമാണ്. 
ചില നാടോടിവിജ്ഞാനീയർ യക്ഷിക്കഥകൾക്കു പകരം ജർമ്മൻ പദമായ Märchen എന്നുപയോഗിച്ചുവരുന്നു. ഇതിന്റെ അർഥം അത്ഭുതകഥകൾ എന്ന് പറയാം.

യക്ഷിക്കഥ എന്നതിനെ നിർവ്വചിക്കാൻ പ്രയാസമുണ്ട്. നാടോടിക്കഥകൾ എന്ന വലിയ ഒരു വിഭാഗത്തിന്റെ ഉപവിഭാഗമായി ഇത്തരം കഥകളെ പരിഗണിച്ചുവരുന്നു. യക്ഷിക്കഥകളിൽ യക്ഷികളോ അതുപൊലുള്ള അമാനുഷരൊ വെണമെന്നില്ല എന്നു ചിലറ്റർ അഭിപ്രായപ്പെടൂന്നു.

വായ്മൊഴിയായാണ് ഇത്തരം കഥകൾ ആദ്യകാലത്ത് പ്രചരിച്ചത്. തുടർന്ന് എഴുതിസൂക്ഷിക്കപ്പെട്ടു. തലമുറ തലമുറകളായി പകർന്നു കിട്ടിയവയാനീ കഥകൾ. ആയതിനാൽ ഇവയുടെ ഉൽഭവത്തെപ്പറ്റിയുള്ള ചരിത്രം സ്പഷ്ടമല്ല. 
ബി സി ഇ 3ആം നൂറ്റാണ്ടിലെ പഞ്ചതന്ത്രം ഇത്തരത്തിലൊന്നാണ്. അറേബ്യൻ ആയിരത്തൊന്നു രാവുകൾ, വിക്രമാദിത്യനും വേതാളവും തുടങ്ങിയ ഇന്ത്യൻ കധകളും ഈ വിഭാഗത്തിൽ പെടുന്നു. പ്രാചീന ഗ്രീസിലെ ഈസോപ്പ് കഥകളും (6 ആം നൂറ്റാണ്ട്) ഇത്തരത്തിലുള്ളതാണെന്നു പറയാം. 
ജാക്ക് സൈപ്സ് തന്റെ When Dreams Came True എന്ന ഗ്രന്ഥത്തിൽ ഇങ്ങനെ പറയുന്നു: "ചോസറിന്റെ ദ കാന്റർബറി ടൈൽസ്, എഡ്മണ്ട് സ്പെൻസറിന്റെ ദ ഫെയറി ക്വീൻ വില്ല്യം ഷേക്സ്പിയറിന്റെ കിങ് ലിയർ മുതലായവയിൽ യക്ഷിക്കഥയുടെ നിരവധി അംശങ്ങൽ കണ്ടെത്താൻ കഴിയും...". ഇത്തരത്തിലനെകം ഉദാഹരണങ്ങൾ അദ്ദേഹം കണ്ടെത്തിയിട്ടുണ്ട്.

സിനിമകൾ
രൂപവിജ്ഞാനീയം


</doc>
<doc id="300100" url="https://ml.wikipedia.org/wiki?curid=300100" title="കേരളീയം (മാസിക)">
കേരളീയം (മാസിക)

പരിസ്ഥിതി, സാമൂഹിക നീതി തുടങ്ങിയ വിഷയങ്ങളുമായി ബന്ധപ്പെട്ട് പ്രവർത്തിച്ചുവരുന്ന ഒരുകൂട്ടം സുഹൃത്തുക്കൾ ചേർന്ന് ജാഗ്രതയുടെ കേരളീയം എന്ന പേരിൽ 1998 ൽ ആരംഭിച്ച് ഇന്നും തൃശ്ശൂരിൽ നിന്നും പ്രസിദ്ധീകരിച്ചു വരുന്ന മാസികയാണ് കേരളീയം. പരിസ്ഥിതി, മനുഷ്യാവകാശം, കൃഷി, ആരോഗ്യം, സ്ത്രീ-ദളിത്-ആദിവാസി നീതി, വിദ്യാഭ്യാസം തുടങ്ങിയ വിഷയങ്ങൾക്ക് ഊന്നൽ നൽകിയാണ് കേരളീയം പ്രവർത്തിച്ചു വരുന്നത്. കേരളത്തിലെ വിവിധ സാമൂഹിക പ്രശ്‌നങ്ങളിൽ സജീവ ഇടപെടൽ നടത്തുകയും, ബദൽചിന്തകളും സുസ്ഥിര സാമൂഹിക വികസനമാർഗ്ഗങ്ങളും അവതരിപ്പിച്ചുവരുകയും ചെയ്യുന്ന കേരളീയം ഇപ്പോൾ 190 ലക്കങ്ങൾ പിന്നിട്ടു.
സവിശേഷമായ ചില വിഷയങ്ങളിൽ ശ്രദ്ധയൂന്നിക്കൊണ്ട് കേരളീയം ഇടക്കിടെ ചില പ്രത്യേക പതിപ്പുകൾ ഇറക്കാറുണ്ട്. പശ്ചിമഘട്ടം, പാത്രക്കടവ്, പ്ളാച്ചിമട, ആതിരപ്പിള്ളി, മുത്തങ്ങ, ചെങ്ങറ, എൻഡോസൾഫാൻ, കാതിക്കുടം, പെരിയാർ മലിനീകരണം, എക്സ്പ്രസ്സ് ഹൈവേ, ജനിതകമാറ്റം(ജി.എം വിരുദ്ധം), മാർക്സിസത്തിനു ശേഷം, നെൽകൃഷി, ആരോഗ്യം, സാന്ത്വനം, സൈക്കിൾ, ഗാന്ധി, ഏകലോക ദർശനം, മനുഷ്യബോധം, ലൈംഗികത, തീരദേശ പരിപാലനം, കേരളത്തിലെ ജനകീയ സമരങ്ങൾ, ആദിവാസി വനാവകാശം, വാക്സിനേഷൻ തുടങ്ങിയവയാണ് ഇതുവരെ പുറത്തിറങ്ങിയ പ്രത്യേക പതിപ്പുകൾ

കേരളീയം റിസോഴ്‌സ് സെന്റർ എന്ന പുതിയൊരു സംരംഭം 2014 നവംബർ 28ന് തുടങ്ങി. മാധ്യമ ഇടപെടലുകളുടെ ഭാഗമായി കേരളീയം സമാഹരിച്ച വിഭവങ്ങൾ പൊതുസമൂഹത്തിന്റെ സ്വതന്ത്ര ഉപയോഗത്തിനായി ലഭ്യമാക്കുക എന്ന ആശയത്തിലൂന്നിയാണ് കേരളീയം റിസോഴ്‌സ് സെന്റർ പ്രവർത്തിക്കുന്നത്. ആനുകാലികങ്ങൾ (മാസികകൾ, ജേർണലുകൾ), ജനകീയ സമരങ്ങളുടെ ലഘുലേഖകൾ/ പഠന റിപ്പോർട്ടുകൾ/ചരിത്രരേഖകൾ/കോടതി വിധികൾ/ നോട്ടീസുകൾ/ പോസ്റ്ററുകൾ/ പത്രവാർത്തകൾ, പരിസ്ഥിതി സാമൂഹിക വിഷയങ്ങളിലുള്ള പുസ്തകങ്ങൾ, സമാന്തര പ്രസിദ്ധീകരണങ്ങൾ, ലോകത്തിന്റെ വിവിധ ഭാഗങ്ങളിൽ നിന്നുള്ള ബദൽ പ്രസിദ്ധീകരണങ്ങൾ/പുസ്തകങ്ങൾ, ഡോക്യുമെന്ററികൾ/സിനിമകൾ, കേരളീയം ലക്കങ്ങൾ, സാമൂഹിക-സാംസ്‌കാരിക പ്രവർത്തകരുടെ ഡയറക്ടറി (വിലാസം-ഫോൺ നമ്പർ), ഓൺലൈൻ വായനാ സൗകര്യം (ഇ-പേപ്പർ, ഇ-ജേർണലുകൾ) തുടങ്ങിയ സൗകര്യങ്ങളാണ് റിസോഴ്‌സ് സെന്റർ ലഭ്യമാക്കുന്നത്.

കേരളീയം മാസികയുടെ ഭാഗമായി തന്നെ പ്രവർത്തിച്ചുവരുന്ന പുസ്തകപ്രസിദ്ധീകരണ സംരംഭമാണ് കേരളീയം പുസ്തകശാല. കേരളത്തിലെ പാറമടകൾ സൃഷ്ടിക്കുന്ന സാമൂഹികവും പാരിസ്ഥിതികവുമായ പ്രത്യാഘാതങ്ങളെക്കുറിച്ചുള്ള സി.കെ.എം നബീൽ രചിച്ച മുറിവേറ്റ മലയാഴം എന്ന പുസ്തകമാണ് ഏറ്റവും ഒടുവിൽ പ്രസിദ്ധീകരിച്ചത്.

കേരളീയം മാസികയുടെ മുൻകാല കോളമിസ്റ്റ് ആയിരുന്ന ബിജു എസ് ബാലന്റെ മരണശേഷം അദ്ദേഹത്തിന്റെ സ്മരണാർത്ഥം വർഷം തോറും നൽകി വരുന്ന റിസർച്ച് ഫെലോഷിപ്പ് ആണ് ബിജു എസ് ബാലൻ അനുസ്മരണ പരിസ്ഥിതി മാധ്യമ ഫെലോഷിപ്പ്

തൃശൂരിൽ കേരളീയം മാസികയുടെ ഓഫീസിൽ മാവോവാദികൾക്ക് സഹായം ചെയ്യുന്നു എന്നാരോപിച്ച് പൊലീസ് റെയ്ഡ് നടത്തിയിരുന്നു. അർദ്ധരാത്രിയിൽ അന്യായമായ രീതിയിൽ നടന്ന ഈ റെയ്ഡിനെതിരെ കേരളീയം മാസിക പ്രവർത്തകർ മനുഷ്യാവകാശ കമ്മീഷനിൽ പരാതി നൽകിയിരുന്നു. മനുഷ്യാവകാശ കമ്മീഷന്റെ ഈ കേസ്സിലെ വിധി റെയ്ഡ് അന്യായമായിരുന്നു എന്ന തരത്തിലായിരുന്നു



</doc>
<doc id="300109" url="https://ml.wikipedia.org/wiki?curid=300109" title="ഗ്രിം സഹോദരന്മാർ">
ഗ്രിം സഹോദരന്മാർ

ഗ്രിം സഹോദരന്മാർ എന്നറിയപ്പെടുന്ന Jacob (1785–1863) and Wilhelm Grimm (1786–1859), എന്നിവർ 19 ആം നൂറ്റാണ്ടിലെ ജർമ്മനിയിലെ പണ്ഡിതരായ ഭാഷാശാസ്ത്രജ്ഞരും, സാംസ്കാരികഗവേഷകരും, നിഘണ്ടുകർത്താക്കളും ഗ്രന്ഥകർത്താക്കളും ആയിരുന്നു. അവരൊരുമിച്ച്, നാടോടിക്കഥകൾ ശേഖരിക്കുകയും പുസ്തകരൂപത്തിൽ പ്രസിദ്ധീകരിക്കുകയും ചെയ്തു. അവർ ഏറ്റവും അറിയപ്പെടുന്ന നാടോടിക്കഥപറച്ചിൽകാരായിരുന്നു. "സിൻഡ്രെല" (""), "തവളരാജകുമാരൻ" (""), "ഹെർസെലും ഗ്രേറ്റെലുംl" (""), "Rapunzel", "റമ്പെൽസ്റ്റിൽറ്റ്സ്കിൻ" (""), and "സ്നോവൈറ്റ്" (""). 1812ൽ ആണ് അവരുടെ ആദ്യ യക്ഷിക്കഥാസമാഹാരമായ "ഗ്രിമ്മിന്റെ യക്ഷികഥകൾ/കുട്ടികളുടെയും കുടുംബത്തിന്റെയും കഥകൾ" (""), പ്രസിദ്ധീകരിച്ചത്. ജർമനിയിലെ ഹനാഉ പട്ടണത്തിലാണവർ തങ്ങളുടെ ബാല്യം ചെലവൊഴിച്ചത്. 1796ൽ അവരുടെ പിതാവിന്റെ മരണം അവരെ അനേകനാൾ ദാരിദ്ര്യത്തിൽ തള്ളിവിട്ടു. അവർ രണ്ടു പേരും തുടർന്ന് മാർബർഗ് സർവകലാശാലയിൽ ചേർന്നു പഠിച്ചു. ഇക്കാലത്താണ് ജർമ്മൻ നാടോടി വിജ്ഞാനത്തിൽ അവർക്കു താത്പര്യം ജനിച്ചത്. ഈ താല്പര്യമാണവരെ ജീവിതകാലം ജർമ്മൻ നാടോടിക്കഥകൾ സമാഹരിക്കാനായി സമർപ്പിക്കാൻ ഇടയാക്കിയത്.


</doc>
<doc id="300118" url="https://ml.wikipedia.org/wiki?curid=300118" title="എണ്ണച്ചായ ചിത്രകല">
എണ്ണച്ചായ ചിത്രകല

ഉണങ്ങുന്ന എണ്ണയിൽ ചാലിച്ച നിറങ്ങൾ കൊണ്ട് ചിത്രം വരയ്ക്കുന്ന രീതിയാണ് എണ്ണച്ചായ ചിത്രകല. സാധാരണ ഉപയോഗിക്കുന്ന ഉണങ്ങുന്ന എണ്ണകളാണ്, ലിൻസീഡ് എണ്ണ, പോപ്പിച്ചെടിയുടെ എണ്ണ. വാൾനട്ട് എണ്ണ, സാഫ്ലൊവെർ എണ്ണ എന്നിവ. വ്യത്യസ്തമായ എണ്ണകൾ എണ്ണച്ചായത്തിനു മഞ്ഞ നിറക്കുറവ്, വിവ്ധ ഉണങ്ങൽ സമയങ്ങൾ എന്നിവ വ്യത്യസ്ത ഗുണങ്ങൾ നൽകുന്നു. പെയിന്റുകളുടെ തിളക്കം അവയിലടങ്ങിയ എണ്ണകളുടെ ഗുണമനുസരിച്ചു വ്യത്യാസപ്പെട്ടിരിക്കും. ഒരു കലാകാരൻ ആവശ്യമായ എഫെൿറ്റ് ലഭിക്കാനായി ഒരു ചിത്രത്തിൽ തന്നെ വിവിധയിനം എണ്ണകൾ ആവശ്യാനുസരണം ഉപയോഗിക്കേണ്ടിവരുന്നു. ഉപയോഗിക്കുന്ന മാധ്യമത്തിനനുസരിച്ച് വിവിധ നിറങ്ങൾ വ്യത്യസ്ത യോജിപ്പു കാണിക്കുന്നു. നിറങ്ങൾ റെസിനുകളുമായി ചേർത്ത് തിളപ്പിച്ച് വാർണീഷ് നിർമ്മിക്കുന്നു. ഇത് തിളക്കത്തിനും കാരണമാകുന്നു. 
അഞ്ചാം നൂറ്റാണ്ടിനും പത്താം നൂറ്റാണ്ടിനുമിടയിൽ ബുദ്ധമതക്കാരായ ഇന്ത്യക്കാരും ചൈനക്കാരുമായ ചിത്രകാരന്മാരാണ് പടിഞ്ഞാറൻ അഫ്ഗാനിസ്ഥാനിൽ ആദ്യമായി എണ്ണച്ചായ ചിത്രങ്ങൾ വരയ്ക്കാൻ ആരംഭിച്ചത്. പക്ഷേ, ഇതിനു 15ആം നൂറ്റാണ്ടുവരെ പ്രചാരണം ലഭിച്ചില്ല. മധ്യകാലഘട്ടമായപ്പോഴേയ്ക്കും പാശ്ചാത്യരാജ്യങ്ങളിലേയ്ക്ക് ഐ വിദ്യ എത്തിപ്പെട്ടു. ഉത്തര യൂറോപ്പിലെ ആദ്യകാല നെതെർലാന്റിയം ചിത്രരചനയിൽ ഇതുപയോഗിക്കാൻ ആരംഭിച്ചു. നവോത്ഥാനകാലഘട്ടത്തിൽ യൂറോപ്പിലാകമാനം ചിത്രകലയിൽ മാറ്റങ്ങളുണ്ടായി. അന്നു യൂറോപ്പിൽ പ്രചാരമുണ്ടായിരുന്ന ടെമ്പറാ ചിത്രകലയെ പൂർണ്ണമാായി എണ്ണച്ചായാ ചിത്രകല കീഴടക്കി. 
അടുത്ത കാലത്തായി ജലവുമായി കൂട്ടിക്കലർത്താൻ കഴിയുന്ന എണ്ണച്ചായങ്ങൾ പ്രചുരപ്രചാരമായിക്കഴിഞ്ഞു. ഇതു പരമ്പരാഗതമായി ഉപയോഗിച്ചുവരുന്ന എണ്ണകളെ മറ്റാനിടയാക്കിവരുന്നു. ഇത്തരം ജലത്തിൽ ലയിക്കുന്ന എണ്ണച്ചായങ്ങളിൽ ഒരു തരം എമൽസിഫൈയർ അടങ്ങിയിട്ടുണ്ട്. ഇതു ജലം ചേർക്കുമ്പോൾ അവ കട്ടികുറഞ്ഞ് ജലത്തിൽ ലയിക്കാൻ സഹായിക്കുന്നു. അയതിനാൽ 1 മുതൽ 3 ദിവസത്തിനകം ചിത്രം ഉണങ്ങാൻ സഹായിക്കുന്നു. എന്നാൽ പരമ്പരാഗതമായി ഉപയോഗിക്കുന്ന എണ്ണകൾ 1 മുതൽ 3 ആഴ്ച്ചകൾ കൊണ്ടേ ഉണങ്ങൂ.
പരമ്പരാഗത എണ്ണച്ചായചിത്രകലാ സങ്കേതത്തിൽ ചിത്രകാരൻ ചാർക്കോൾ കൊണ്ടോ നേർപ്പിച്ച നിറം കൊണ്ടോ കാൻവാസിൽ സ്കെച്ച് ചെയ്താണ് വര തുടങ്ങുന്നത്. ചായങ്ങൾ ലിൻസീഡ് എണ്ണയിൽ ആണു സാധാാരണ എണ്ണച്ചായങ്ങൾ കലക്കുന്നത്. മിനെരൽ സ്പിർറ്റുകളോ മറ്റോ ഉപയോഗിച്ചുള്ള തിന്നറും തയ്യാറാക്കേണ്ടതുണ്ട്. ഇതുപയോഗിച്ചുവേണം ഈ ചായക്കൂട്ട് നേർപ്പിക്കാനും ബ്രഷുകൾ വൃത്തിയാക്കാനും. ഇവ വേഗത്തിലോ സാവധാനത്തിലോ ആവാം ഉണങ്ങുന്നത്. എണ്ണച്ചായം ഒരു പ്രതലത്തിൽ പല അട്ടികളായി ഒന്നിനുമുകളിൽ മറ്റൊന്നായാണു തേച്ചുപിടിപ്പിക്കുന്നത്. ഓരോ അടുക്കിനും മുകളിലായി തേക്കുന്ന ചായത്തിന്റെ പാളിയിൽ അടിയിലുള്ളതിനേക്കാൾ കൂടുതൽ എണ്ണ ചേർത്തിരിക്കും. ഇതു ശരിയായ വിധം ഉണങ്ങുന്നതുനു സഹായിക്കും. ഓരോ പുതുതായി തേച്ചുപിടിപ്പിക്കുന്ന പാളിയിലും എണ്ണയുടെ അളവു കുറവാണെങ്കിൽ, അവസാന ചിത്രത്തിൽ പൊട്ടൽ വീഴുകയും പാളികളായി ഇളകിപ്പോകുകയും ചെയ്യും. എന്നാൽ മുകളിൽ പറഞ്ഞ രീതി അവലംബിച്ചാലും ചിത്രം നിലനിൽക്കണമെന്നില്ല. ഈ ചിത്രത്തിലുപയോഗിച്ചിരിക്കുന്ന എണ്ണകളുടെ ഗുണവും തരവും അനുസരിച്ചിരിക്കും അതിന്റെ ഗുണനിലവാരം. എണ്ണച്ചായചിത്രനിർമ്മാണത്തിൻ ചൂടാക്കാത്ത മെഴുക്, റെസിനുകൾ, വാർണീഷുകൾ തുടങ്ങി മറ്റനേകം മാധ്യമങ്ങളും ഉപയോഗിച്ചുവരുന്നു. ഇത്തരം മറ്റു മാധ്യമങ്ങൾ

അഫ്ഗാനിസ്താനിലാണ് യൂറോപ്പിനേക്കാൾ മുൻപ് എണ്ണച്ഛായ ചിത്രരചന ആരംഭിച്ചത് എന്നതിന് തെളിവുണ്ട്. യൂറോപ്പിൽ ടെമ്പറ രീതിയിലുള്ള ചിത്ര രചന സ്വതന്ത്രമായി കണ്ടുപിടിച്ചതാണത്രെ.

നാരുവിളയായ ഫ്ലാക്സ് വിത്തുകളിൽ നിന്നും ലിൻസീഡ് എണ്ണ. എണ്ണച്ഛായ ചിത്രകലയ്ക്കുള്ള ലിനനും ഈ ഫ്ലാക്സ് ചെടിയിൽ നിന്നുമാണ് ലഭിക്കുന്നത്.


</doc>
<doc id="300120" url="https://ml.wikipedia.org/wiki?curid=300120" title="റെസിൻ">
റെസിൻ

റെസിൻപലതരം സസ്യങ്ങൾ പ്രത്യേകിച്ചും സൂചികാഗ്രിത മരങ്ങൾ സ്രവിക്കുന്ന ഹൈഡ്രോകർബൺ സ്രവങ്ങളാണ്. ഈ സ്രവം മറ്റു സസ്യങ്ങൾ പുറത്തുവിടുന്ന കറകൾ, റബ്ബർപോലുള്ള പാലുകൾ, പശകൾ എന്നിങ്ങനെയുള്ള വിവിധ സ്രവങ്ങളിൽനിന്നും വ്യത്യസ്തമാണ്. പോളിമർ കെമിസ്ട്രിയിലും മെറ്റീരിയൽസ് സയൻസിലും, റെസിൻ സിന്തറ്റിക് ഉത്പന്നങ്ങളുടെ ഖര അല്ലെങ്കിൽ കൂടുതൽ സാന്ദ്രതയുള്ള ഒരു പദാർത്ഥമാണ്. ഇത് സാധാരണ പോളിമറുകളിലേക്ക് പരിവർത്തനം ചെയ്യാവുന്നതാണ്.ref>http://goldbook.iupac.org/RT07166.html</ref>



</doc>
<doc id="300123" url="https://ml.wikipedia.org/wiki?curid=300123" title="മീനാകുമാരി കമ്മിറ്റി റിപ്പോർട്ട്">
മീനാകുമാരി കമ്മിറ്റി റിപ്പോർട്ട്

ആഴക്കടൽ മത്സ്യബന്ധനനയം പുനഃപരിശോധിച്ച് നിർദ്ദേശങ്ങൾ സമർപ്പിക്കുന്നതിന് കേന്ദ്ര ഫിഷറീസ് ഡെപ്യൂട്ടി ഡയറക്ടർ ജനറൽ ഡോ. ബി. മീനാകുമാരി അദ്ധ്യക്ഷയായ ഒരു ഏഴംഗ വിദഗ്ദ്ധ സമിതി നൽകിയ റിപ്പോർട്ടാണിത്. 2014 ആഗസ്ത് മാസത്തിലാണ് കേന്ദ്ര സർക്കാരിന് റിപ്പോർട്ട് സമർപ്പിച്ചത്.
മീനാകുമാരി കമ്മീഷൻ റിപ്പോർട്ടിൽ സംസ്ഥാനത്തിന് ദോഷകരമാകുന്ന ശുപാർശകൾ പൂർണമായി തള്ളിക്കളയണമെന്നാണ് കേരള നിയമ സഭയുടെ നിലപാട്. 200 മീറ്റർ മുതൽ 500 മീറ്റർ വരെ താഴ്ചയുളള പ്രദേശത്തെ ബഫർ സോൺ ആക്കുന്നതിനുളള കമ്മീഷൻ ശുപാർശ തളളിക്കളയണമെന്ന് കേന്ദ്ര സർക്കാരിനോടാവശ്യപ്പെട്ടിരുന്നു. കടലിലെ 200 മീറ്റർ മുതൽ 500 മീറ്റർ വരെ ഒരു ഭാഗം ബഫർ സോൺ ആയി നിലനിർത്തുക, പുതിയതായി 270 ആഴക്കടൽ മത്സ്യബന്ധന യാനങ്ങൾക്കു കൂടി മത്സ്യബന്ധനത്തിന് അനുമതി നൽകുക, ട്രോളിംഗ് നിരോധനം എടുത്തുകളയുക എന്നിവയുൾപ്പെടെയുള്ള കമ്മീഷൻ ശുപാർശകൾ സംസ്ഥാനത്തെ ദോഷകരമായി ബാധിക്കുമെന്ന് കണ്ടെത്തിയിരുന്നു.



</doc>
<doc id="300138" url="https://ml.wikipedia.org/wiki?curid=300138" title="ജിൽബർട്ടീസ് ഭാഷ">
ജിൽബർട്ടീസ് ഭാഷ

ഓസ്ട്രണേഷ്യൻ ഭാഷാകുടുംബത്തിലെ, ഓഷ്യാനിയൻ ശാഖയിൽ പെടുന്നതും ന്യൂക്ലിയാർ മൈക്രോനേഷ്യൻ ഉപശാഖയിൽ പെടുന്നതുമായ ഭാഷയാണ് ജിൽബർട്ടീസ് അല്ലെങ്കിൽ കിരിബാസ് (ചിലപ്പോൾ കിരിബാറ്റീസ്). ക്രീയ-കർമം-കർത്താവ് എന്ന ക്രമത്തിലാണ് വാക്യഘടന.


</doc>
<doc id="300141" url="https://ml.wikipedia.org/wiki?curid=300141" title="ടേറ്റം ഭാഷ">
ടേറ്റം ഭാഷ

ടിമോർ ദ്വീപിൽ സംസാരിക്കുന്ന ഒരു ഓസ്ട്രണേഷ്യൻ ഭാഷയാണ് ടേറ്റം , അല്ലെങ്കിൽ ടേറ്റൺ. ഇന്തോനേഷ്യയിലെ ബെലു റീജൻസിയിൽ പെട്ട വെസ്റ്റ് ടിമോറിലും അതിർത്തിക്കപ്പുറത്തുള്ള കിഴക്കൻ ടിമോറിലുമാണ് ഇത് സംസാരിക്കുന്നത്. ഇത് കിഴക്കൻ ടിമോറിലെ രണ്ട് ഔദ്യോഗികഭാഷകളിലൊന്നാണ്. കിഴക്കൻ ടിമോറിൽ ഈ ഭാഷയുടെ ഒരു മിശ്രിതരൂപമായ ടേറ്റൺ ദിലി ഒരു രണ്ടാം ഭാഷയെന്ന നിലയിൽ വ്യാപകമായി ഒഴുക്കോടെ സംസാരിക്കപ്പെടുന്നുണ്ട്. പരസ്പരം കേട്ടിട്ടില്ലാത്തവർക്ക് ടേറ്റം ഭാഷയും ടേറ്റുൺ ദിലിയും പരസ്പരം മനസ്സിലാക്കാൻ സാധിക്കാത്തത്ര വ്യത്യാസമുള്ള ഭാഷകളാണ്. വ്യാകരണത്തിലെ ലഘൂകരണം കൂടാതെ കിഴക്കൻ ടിമോറിലെ ഔദ്യോഗിക ഭാഷയായ പോർച്ചുഗീസിൽ നിന്ന് ധാരാളം പദങ്ങൾ കടം കൊണ്ടിട്ടുള്ളതും ഇതിന് കാരണമാണ്.


</doc>
<doc id="300176" url="https://ml.wikipedia.org/wiki?curid=300176" title="ദേശീയ ഉപഭോക്തൃദിനം">
ദേശീയ ഉപഭോക്തൃദിനം

ഭാരതത്തിൽ എല്ലാ വർഷവും ഡിസംബർ 24 നാണ് ദേശീയ ഉപഭോക്തൃദിനം ആചരിക്കുന്നത്. ദിനാഘോഷത്തോടനുബന്ധിച്ച് സ്‌കൂൾ കൺസ്യൂമർ ക്ലബ്ബുകളുടെ ആഭിമുഖ്യത്തിൽ മത്സരങ്ങൾ നടത്താറുണ്ട്. 
2014 ലെ ദിനാഘോഷങ്ങളുടെ ഭാഗമായി ഉപഭോക്താക്കളുടെ ആവശ്യങ്ങൾ അതിവേഗം നടപ്പിലാക്കാനായി 1800 425 1550 1967 എന്ന ടോൾഫ്രീ നമ്പർ കേരളത്തിലേർപ്പെടുത്തിയിട്ടുണ്ട്.


</doc>
<doc id="300179" url="https://ml.wikipedia.org/wiki?curid=300179" title="ഒക്വേ എൻസേവർ">
ഒക്വേ എൻസേവർ

സമകാലിക കലാരംഗത്തെ ശ്രദ്ധേയനായ വ്യക്തിത്വമാണ് ഒക്വേ എൻസേവർ. ആർട്ട് ക്യുറേറ്റർ, നിരൂപകൻ, എഴുത്തുകാരൻ, കവി, വിദ്യാഭ്യാസചിന്തകൻ, ചരിത്രകാരൻ എന്നീ നിലകളിൽ പ്രശസ്തനാണ്. വെനീസ് ബിനാലെയുടെ പതിനഞ്ചാമത് എഡിഷന്റെ ക്യുറേറ്ററാണ്. എട്ടു ബിനാലെകൾ ക്യുറേറ്റ് ചെയ്തിട്ടുള്ള ഒക്വേ കോളജ് ആർട്ട് അസോസിയേഷന്റെ കലാനിരൂപണത്തിനുള്ള ഫ്രാങ്ക് ജ്യൂവറ്റ് മേത്തർ പുരസ്കാരം ഉൾപ്പെടെയുള്ള ബഹുമതികൾ സ്വന്തമാക്കിയിട്ടുണ്ട്
നൈജീരിയ സ്വദേശിയായ ഇദ്ദേഹം, ആർട്ട്റിവ്യു കണ്ടെത്തിയ കലാ ലോകത്തെ ഏറ്റവും ശക്തരായ 100 വ്യക്തിത്വങ്ങളുടെ പട്ടികയിൽ 52-ാം സ്ഥാനത്താണ്. ജൊഹാനസ്ബർഗ് ബിനാലെയാണ് ആദ്യം ക്യുറേറ്റ് ചെയ്തത്. 


</doc>
<doc id="300206" url="https://ml.wikipedia.org/wiki?curid=300206" title="പെസ">
പെസ

ഇന്ത്യൻ പാർലമെന്റ്‌ 1996-ൽ ആദിവാസികൾക്ക് കൂടുതൽ നിയമപരിരക്ഷ നൽകുന്നതിനായി പാസാക്കിയ നിയമമാണ് പെസ (Panchayath Act Extended to Scheduled Area - പഞ്ചായത്ത്‌ എക്‌സ്‌റ്റൻഷൻ ടു ദി ഷെഡ്യൂൾഡ്‌ ഏരിയ ആക്‌ട്‌). 
ആദിവാസികൾ കൂടുതലുള്ള പ്രദേശങ്ങളെ പ്രത്യേക പട്ടികവർഗ മേഖലകളാക്കി പ്രഖ്യാപിച്ച്‌ അവർക്കു കൂടുതൽ പ്രാതിനിധ്യമുള്ള പഞ്ചായത്ത്‌ മോഡൽ സംവിധാനമാണു പെസ നിയമം വിഭാവനം ചെയ്യുന്നത്‌. സംസ്ഥാന ഗവർണർമാർക്ക് സംസ്ഥാന മന്ത്രിസഭയുടെ ശുപാർശയുടെ അടിസ്ഥാനത്തിൽ ഒരു ആദിവാസി മേഖല പ്രഖ്യാപിക്കാം. പഞ്ചായത്ത്‌ രാജ്‌ നിയമമനുനുസരിച്ച്‌ ത്രിതല പഞ്ചായത്ത്‌ സംവിധാനങ്ങൾക്കു കീഴിലാണ്‌ ആദിവാസി പ്രദേശങ്ങളും പഞ്ചായത്തും പ്രവർത്തിക്കുക. ഇതിനായി പഞ്ചായത്ത്‌ രാജ്‌ നിയമത്തിൽ നിയമഭേദഗതി വരുത്തേണ്ടതുണ്ട്‌. ഈ നിയമം പ്രകാരം ആദ്യം ആദിവാസി അധിവാസ പ്രദേശത്തെ പ്രത്യേക പ്രദേശമായി വിജ്‌ഞാപനം ചെയ്യണം. ത്രിതല പഞ്ചായത്ത്‌ തെരഞ്ഞെടുപ്പ്‌ പോലെ വോട്ടർമാരുടെ പട്ടിക തയ്യാറാക്കുകയും മറ്റു നടപടിക്രമങ്ങൾ പൂർത്തിയാക്കുകയും വേണം. രാഷ്‌ട്രീയ പാർട്ടികളെ പ്രതിനിധീകരിച്ചും ആദിവാസികൾക്ക്‌ മത്സരിക്കാം. ആദിവാസി വികസനത്തിനുള്ള സർക്കാർ, ത്രിതല പഞ്ചായത്ത്‌ ഫണ്ടുകൾ ആദിവാസി പഞ്ചായത്ത്‌ ഭരണസമിതിക്കാണു കൈമാറുക. പ്രസിഡന്റ്‌, സെക്രട്ടറി തുടങ്ങിയ ഭാരവാഹികൾ അടങ്ങിയ ഭരണസമിതിയെയാണു തെരഞ്ഞെടുക്കുക. ഭരണസമിതിയുടെ അനുവാദമില്ലാതെ നിർദിഷ്‌ട ആദിവാസി പഞ്ചായത്തിൽ ഉൾപ്പെടുന്നവർക്കു ഭൂമി ക്രയവിക്രയം ചെയ്യാൻ കഴിയില്ല. പുറമെ നിന്നുള്ള ആളുകൾക്ക്‌ ആദിവാസികളെ കബളിപ്പിച്ച്‌ ഭൂമി തട്ടിയെടുക്കാൻ കഴിയില്ലെന്നതാണു പ്രധാന നേട്ടം. ആദിവാസി പ്രദേശങ്ങൾക്കു പ്രത്യേക പരിരക്ഷ നൽകുന്ന പെസയിലൂടെ (ആദിവാസി ഗ്രാമസഭാ നിയമം) ആദിവാസികളുടെ ഭൂമി അന്യാധീനപ്പെടുന്നതും ചൂഷണവും തടയാൻ കഴിയും.

കർക്കശമായ നിബന്ധനകൾ കാരണം ആദിവാസി ഭൂമി ഉപയോഗിച്ച്‌ സാധാരണ ബാങ്കുകളിൽനിന്നു വായ്‌പയെടുക്കാൻ കഴിയില്ല. 

ആദിവാസി പഞ്ചായത്ത്‌ ഭരണസമിതിയുടെ തീരുമാനങ്ങൾക്ക് നിയമപ്രാബല്യമുണ്ട്‌. എന്നാൽ രാജ്യത്തിന്റെ പൊതുവായ നീതിന്യായ സംവിധാനങ്ങളിലൂടെ ഭരണസമിതിയുടെ തീരുമാനങ്ങളെ ചോദ്യം ചെയ്യാവുന്നതാണ്. 

നിലവിൽ കേരളം, തമിഴ്‌നാട്‌, കർണാടക, പശ്‌ചിമ ബംഗാൾ ഒഴികെയുള്ള സംസ്‌ഥാനങ്ങളിൽ ആദിവാസി ഗ്രാമസഭാ നിയമം നടപ്പാക്കിയിട്ടുണ്ട്‌. നിൽപ്പ് സമരം ഒത്തു തീർന്നതിന്റെ ഭാഗമായുണ്ടാക്കിയ കരാറിൽ കേരളത്തിൽ പെസ നിയമം നടപ്പിലാക്കുമെന്ന് കേരളസർക്കാർ ആദിവാസി ഗോത്ര മഹാസഭയ്ക്ക് ഉറപ്പ് നൽകിയിട്ടുണ്ട്.

അധ:സ്ഥിത വിഭാഗങ്ങളുടെ കേന്ദ്രകമ്മിഷൻ ചെയർമാനായിരുന്ന ഡോ. ബി.ഡി. ശർമ്മയാണ് ഈ നിയമത്തിന്റെ ശിൽപി. 


</doc>
<doc id="300210" url="https://ml.wikipedia.org/wiki?curid=300210" title="സാജൻ പിറവം">
സാജൻ പിറവം

സിനിമാ-മിമിക്രി താരമാണ് സാജൻ പിറവം (49). ശ്വാസകോശ സംബന്ധമായ അസുഖത്തെത്തുടർന്ന് ചികിത്സയിലായിരുന്ന സാജൻ 20 ഡിസംബർ 2014-ൽ അന്തരിച്ചു.

പിറവം ചക്കാലക്കൽ ഉതുപ്പിന്റേയും, അന്നമ്മയുടേയും മകനാണ് സാജൻ പിറവം. നിരവധി മലയാളം, തമിഴ് സിനിമകളിൽ അഭിനയിച്ചിട്ടുണ്ട്. വിനയൻ സംവിധാനം ചെയ്ത അത്ഭുതദ്വീപ് എന്ന സിനിമയിലൂടെയാണ് സാജൻ ശ്രദ്ധേയനായത്. രണ്ടരയടി ഉയരമുണ്ടായിരുന്ന സാജൻ സിനിമകൾക്ക് പുറമെ ടെലിവിഷൻ സീരിയലിലും സ്റ്റേജ് ഷോകളിലും ശ്രദ്ധേയമായിരുന്നു. ഡിഗ്രി വിദ്യഭ്യാസത്തിനുശേഷം മിമിക്രി വേദികളിലുടെയാണ് കലാരംഗത്ത് ചുവടുറപ്പിക്കുന്നത്.

ഉയരക്കുറവുള്ള കലാകാരന്മാരുടെ കൂട്ടായ്മയായ കൊച്ചിൽ സിനി വേൾഡിന്റെ കലാപരിപാടികളിൽ സ്ഥിരം സാന്നിധ്യമായിരുന്നു സാജൻ.



</doc>
<doc id="300212" url="https://ml.wikipedia.org/wiki?curid=300212" title="ഗെയിം ഓഫ് ത്രോൺസ്">
ഗെയിം ഓഫ് ത്രോൺസ്

അമേരിക്കൻ എഴുത്തുകാരൻ ജോർജ് ആർ ആർ മാർട്ടിന്റെ "എ സോങ് ഓഫ് ഐസ് ആൻഡ് ഫയർ" പരമ്പരയെ ആസ്പദമാക്കി എച്ച് ബി ഒ നിർമിച്ച ടെലിവിഷൻ പരമ്പരയാണ് ഗെയിം ഓഫ് ത്രോൺസ്."എ സോങ് ഓഫ് ഐസ് ആൻഡ് ഫയർ" പരമ്പരയിലെ ആദ്യ നോവലിന്റെ പേരും ഗെയിം ഓഫ് ത്രോൺസ് എന്നായിരുന്നു.2011 ഏപ്രിൽ 17 നാണ് ആദ്യ സീസണിന്റെ ആദ്യപ്രദർശനമാരംഭിച്ചത്. 

സാങ്കൽപിക ഭൂഖണ്ഡങ്ങളായ വെസ്റ്ററോസും എസ്സോസും പശ്ചാത്തലത്തിൽ ചിത്രീകരിച്ച പരമ്പര പ്രധാനമായും മൂന്നു പ്രമേയങ്ങളുമായാണ് പുരോഗമിക്കുന്നത്. വെസ്റ്ററോസിന്റെ ഭരണം കൈയാളുന്ന ഇരുമ്പ് സിംഹാസനം കൈക്കലാക്കാൻ ശക്തരായ രാജകുടുംബങ്ങൾ തമ്മിലുള്ള മത്സരമാണ് ഒന്ന്. സിംഹാസനത്തിൽ നിന്ന് നിഷ്കാസാതനായ മുൻ രാജാവിന്റെ പിൻഗാമികൾ സിംഹാസനം വീണ്ടെടുക്കാൻ നടത്തുന്ന ശ്രമങ്ങൾ ആണ് രണ്ടാമത്തെ പ്രമേയം. വെസ്റ്ററോസിന്റെ നിലനിൽപ്പിന് തന്നെ ഭീഷണിയായി ഭൂഖണ്ഡത്തിന്റെ വടക്ക് നിന്ന്‌ ഉയരുന്ന വെല്ലുവിളികളും അതിനെതിരെയുള്ള ചെറുത്തുനിൽപ്പുമാണ് മൂന്നാമത്തെ പ്രമേയം.

ഗെയിം ഓഫ് ത്രോൺസ് പരമ്പര ലോകമെങ്ങും റെക്കോർഡ് നിലവാരത്തിൽ ആരാധക വൃന്ദങ്ങളെ സൃഷ്ടിച്ചു. പരമ്പരയുടെ കഥ, സങ്കീർണമായ കഥാപാത്രങ്ങൾ, അഭിനയം, നിർമ്മാണ മൂല്യങ്ങൾ എന്നിവ നിരൂപക പ്രശംസ നേടി. എന്നാൽ നഗ്നത, അക്രമം എന്നിവയുടെ അതിപ്രസരം കടുത്തവിമർശനവും ക്ഷണിച്ചു വരുത്തി. ഗെയിം ഓഫ് ത്രോൺസ് ഇതുവരെ 38 പ്രൈം ടൈം എമ്മി അവാർഡുകൾ നേടിയിട്ടുണ്ട്. മറ്റൊരു പരമ്പരക്കും ഇതുവരെ സാധിക്കാത്ത ഒരു നേട്ടമാണിത്. ‌2015, 2016 വർഷങ്ങളിൽ നേടിയ വിശിഷ്ട നാടക പരമ്പര പട്ടങ്ങളും അതിൽ ഉൾപ്പെടുന്നു.

ടെലിവിഷൻ ചരിത്രത്തിലെ തന്നെ ഏറ്റവും വലിയ താരനിരയാണ് ഗെയിം ഓഫ് ത്രോൺസിൽ ഉള്ളത്. പരമ്പരയുടെ മൂന്നാം സീസണിൽ 257 അഭിനേതാക്കൾ പങ്കെടുത്തു. 2014-ൽ നിരവധി നടീ നടന്മാരുടെ കരാറുകൾ പുനഃക്രമീകരിച്ചു. 2016 ൽ വീണ്ടും കരാറുകൾ പുനർനിർമ്മാണം നടത്തുകയും, പ്രധാന അഞ്ച് അഭിനേതാക്കളുടെ ശമ്പളം അവസാന രണ്ടു സീസണുകളിൽ ഒരു എപ്പിസോഡിന് രണ്ടു ദശലക്ഷം ഡോളർ ആയി വർദ്ധിപ്പിക്കുകയും ചെയ്തു. പരമ്പരയിലെ പ്രധാന താരനിര താഴെ കാണിച്ചിരിക്കുന്നു.

ലോർഡ് എഡ്ഡാർഡ് "നെഡ്" സ്റ്റാർക്ക് (ഷോൺ ബീൻ) ഹൗസ് സ്റ്റാർക്കിന്റെ തലവനാണ്. ഈ കുടുംബത്തിലെ അംഗങ്ങൾ പരമ്പരയിൽ ഉടനീളം പ്രത്യക്ഷപ്പെടുന്നു. നെഡ് സ്റ്റാർക്കിനും ഭാര്യ കാറ്റെലിൻ ടള്ളിക്കും (മിഷേൽ ഫെയർലി) അഞ്ചു മക്കളാണ് ഉള്ളത്. മൂത്തപുത്രനായ റോബ് (റിച്ചാർഡ് മാഡൻ), സാൻസ (സോഫി ടേണർ), ആര്യ (മെയ്സി വില്യംസ്), ബ്രാൻ (ഐസക് ഹെംപ്സ്റ്റഡ് റൈറ്റ്), ഏറ്റവും ഇളയ പുത്രൻ റിക്കോൺ (ആർട്ട് പാർക്കിൻസൺ). നെഡിന്റെ ജാരസന്തതിയായ മകൻ ജോൺ സ്നോ (കിറ്റ് ഹാരിങ്ടൺ), അദ്ദേഹത്തിന്റെ സുഹൃത്ത് സാംവെൽ ടാർളി (ജോൺ ബ്രാഡ്ലി) എന്നിവർ ലോർഡ് കമാൻഡർ ജോയർ മോർമോൺടിന്റെ (ജെയിംസ് കോസ്മോ) കീഴിലുള്ള നൈറ്റ്സ് വാച്ചിൽ സേവിക്കുന്നു. വാളിന് വടക്ക് ജീവിക്കുന്ന വൈൽഡ്ലിങ്സ് സംഘത്തിൽ ഗിലി (ഹന്നാ മുറെ), ടോർമുൻഡ് ജൈൻഡ്സ്ബേൻ (ക്രിസ്റ്റോഫർ ഹിജ്ജു), യിഗ്രിറ്റ് (റോസ് ലെസ്ലി) എന്നിവർ ഉൾപെടുന്നു. 

ഹൗസ് സ്റ്റാർക്കുമായി ബന്ധമുള്ള മറ്റുള്ളവർ നെഡ് എടുത്തു വളർത്തുന്ന തിയോൺ ഗ്രേജോയ് (ആൽഫീ അലൻ), പ്രജയായ റൂസ് ബോൾട്ടൺ (മൈക്കിൾ മക്എൽഹാറ്റൺ), അദ്ദേഹത്തിന്റെ ജാരസന്തതി റാംസീ സ്നോ (ഇവാൻ റിയോൺ) എന്നിവരാണ്. റോബ് യുദ്ധത്തിൽ പരിക്കേറ്റവരെ ചികിത്സിക്കാൻ എത്തുന്ന താലിസ മെയ്ഗറുമായി (ഊന ചാപ്ലിൻ) പ്രണയത്തിലാകുന്നു. ആര്യ ഇരുമ്പുപണിക്കാരനായ ഗെൻഡ്രിയുമായും (ജോ ഡെംപ്സി) കൊലയാളിയായ ജാക്കെൻ ഹ’ഖാറുമായും ചങ്ങാത്തം സൃഷ്ടിക്കുന്നു. യോദ്ധാവ് ബ്രിയേൻ ഓഫ് താർത്ത് (ഗ്വെൻടോളിൻ ക്രിസ്റ്റി) കാറ്റെലിൻ ടള്ളിയെയും പിന്നീട് സാൻസയെയും സേവിക്കുന്നു. 

കിങ്‌സ് ലാൻഡിങ്ങിൽ നെഡ്ഡിന്റെ സുഹൃത്ത് കിംഗ്‌ റോബർട്ട് ബറാത്തിയോൺ (മാർക്ക് ആഡി) സെർസി ലാനിസ്റ്റർ (ലെന ഹീഡി) സ്‌നേഹരഹിതമായ ഒരു വിവാഹജീവിതം പങ്കെടുന്നു. സെർസി തന്റെ ഇരട്ട സഹോദരനായ "കിംഗ്‌സ്ലേയർ" ജെയ്മി ലാനിസ്റ്ററിനെ (നിക്കോളായ് കോസ്റ്റർ-വാൽഡൗ) സ്നേഹിക്കുന്നു. ഇളയ സഹോദരൻ, കുള്ളനായ ടിറിയോൺ ലാനിസ്റ്ററെ (പീറ്റർ ഡിൻക്ലേജ്) അവർ വെറുക്കുന്നു. ജോലിക്കാരി ഷെയ് (സിബെൽ കെക്കിലി), സെൽസ്വോർഡ് ബ്രോൺ (ജെറോം ഫ്ളിൻ) എന്നിവരാണ് ടിറിയോണിന്റെ അനുയായികൾ. സെർസിയുടെ പിതാവ് ലോർഡ് ടൈവിൻ ലാനിസ്റ്റർ (ചാൾസ് ഡാൻസ്) ആണ്. സെർസിക്ക് മൂന്നു മക്കളാണ് ഉള്ളത്: ജോഫ്രി (ജാക്ക് ഗ്ലീസൺ), ടോംമെൻ (ഡീൻ-ചാൾസ് ചാപ്മാൻ), എന്നീ ആൺമക്കളും മിർസെല്ല (ഐയ്മി റിച്ചാർഡ്സൺ, നെൽ ടൈഗർ ഫ്രീ) എന്ന മകളുമുണ്ട്. മുഖത്തു പൊള്ളിയ പാടുകളുള്ള സാൻഡോർ "ദി ഹൌണ്ട്" ക്ലെഗേൻ (റോറി മക് കാൻ ) എന്ന യോദ്ധാവ് ആണ് ജോഫ്രിയുടെ അംഗരക്ഷകൻ. 

രാജാവിന്റെ സ്മാൾ കൗൺസിൽ അംഗങ്ങളിൽ മാസ്റ്റർ ഓഫ് കോയിൻ സൂത്രശാലിയായ ലോർഡ് പീറ്റർ "ലിറ്റിൽഫിംഗർ " ബെയ്ലിഷ് (എയ്ഡൻ ഗില്ലൻ), അപസർപ്പകൻ ലോർഡ് വാരീസ് (കോൺലെത്ത് ഹിൽ) എന്നിവർ ഉൾപെടുന്നു. റോബർട്ടിന്റെ സഹോദരനായ സ്റ്റാനിസ് ബറാത്തിയോൺ (സ്റ്റീഫൻ ഡില്ലൻ), ഉപദേഷ്‌ടാവായി വിദേശ പുരോഹിത മെലിസാൻഡ്രെ (കാരിസ് വാൻ ഹൗട്ടൻ), മുൻ കള്ളക്കടത്തുകാരനായ സെർ ഡാവോസ് സീവർത്ത് (ലിയാം കണ്ണിങാം) എന്നിവർ വർത്തിക്കുന്നു. സമ്പന്നരായ ടിറെൽ കുടുംബത്തെ സഭയിൽ പ്രതിനിധീകരിക്കുന്ന മാർജെറി ടിറെൽ (നേറ്റലി ഡോമർ). തലസ്ഥാനത്തെ ഒരു മതനേതാവാണ് ഹൈ സ്പാരോ (ജൊനാഥൻ പ്രൈസ്). തെക്കൻ പ്രവിശ്യയായ ഡോർണിലെ എല്ലാരിയ സാൻഡ് (ഇന്ദിര വർമ്മ) ലാനിസ്റ്റെർ കുടുംബത്തിനെതിരെ പ്രതികാരത്തിന് ഒരുങ്ങുന്നു. 

നാരോ സീയുടെ മറുകരയിൽ റോബർട്ട് ബറാത്തിയോൺ അധികാരത്തിൽ നിന്ന് പുറംതള്ളിയ രാജകുടുംബത്തിലെ അവസാന കണ്ണികളായ വിസേറിസ് (ഹാരി ലോയ്ഡ്), ഡനേറിസ് ടാർഗറിയെൻ (എമിലിയ ക്ലാർക്ക്) എന്നിവർ നഷ്ടപ്പെട്ട സിംഹാസനം നേടിയെടുക്കാൻ ശ്രമം നടത്തുന്നു. നാടോടികളായ ദൊത്തറാക്കികളുടെ നേതാവായ ഖാൽ ദ്രോഗോയെ (ജേസൺ മോമോവ) ഡനേറിസ് വിവാഹം കഴിക്കുന്നു. ഡനേറിസിന്റെ അകമ്പടിക്കാരിൽ നാടുകടത്തപെട്ട യോദ്ധാവായ സെർ ജോറ മാർമോൺട് (ഇയാൻ ഗ്ലെൻ), സഹായി മിസ്സാൻഡേയി (നേറ്റലി ഇമ്മാനുവൽ), സെൽ സ്വോർഡ് ഡാരിയോ നഹാരിസ് (മൈക്കിൾ ഹൂയിസ്മാൻ) എന്നിവർ ഉൾപ്പെടുന്നു.

 

2006 ജനുവരിയിൽ ഡേവിഡ് ബെനിയോഫ് ജോർജ് ആർ.ആർ. മാർട്ടിന്റെ ഏജന്റുമായി എ സോങ് ഓഫ് ഐസ് ആൻഡ് ഫയർ പരമ്പരയെക്കുറിച്ചു ഒരു ടെലിഫോൺ സംഭാഷണം നടത്തുകയുണ്ടായി. ഫാന്റസി നോവലുകൾ ഇഷ്ടമാണെങ്കിലും ഈ നോവലുകൾ വായിക്കാൻ അവസരം ലഭിച്ചില്ല എന്ന് ബെനിയോഫ് ഈ അവസരത്തിൽ അഭിപ്രായപ്പെട്ടു. തുടർന്ന് ഏജന്റ് പരമ്പരയിലെ ആദ്യ നാലു പുസ്‌തകങ്ങൾ ബെനിയോഫിന് അയച്ചുകൊടുത്തു. ആദ്യ നോവലിന്റെ നൂറോളം പേജുകൾ വായിച്ച അദ്ദേഹം, ഡി. ബി. വെയ്സിനോട് ഈ അനുഭവം ആവേശപൂർവം പങ്കുവെക്കുകയും, മാർട്ടിന്റെ നോവലുകൾ ഒരു ടെലിവിഷൻ പരമ്പരയായി രൂപപ്പെടുത്തണമെന്ന് നിർദ്ദേശിക്കുകയും ചെയ്തു. സാന്ത മോണിക ബൊളവാർഡിലെ ഒരു റെസ്റ്റോറന്റിൽ വച്ച്, ജോർജ് ആർ.ആർ. മാർട്ടിനുമായി നടന്ന അഞ്ച് മണിക്കൂർ നീണ്ട ഒരു കൂടികാഴ്ചക്കുശേഷം, അവർ ഈ ആവശ്യവുമായി എച്ച് ബി ഒ യെ സമീപിച്ചു. 

ബെനിയോഫിനെയും വെയ്സിനെയും കണ്ടുമുട്ടുന്നതിന് മുൻപ് മറ്റ് തിരക്കഥാകൃത്തുകളുമായി സംസാരിച്ചിരുന്നു. എന്നാൽ ഇവരിൽ ഭൂരിഭാഗവും നോവൽ പരമ്പരയെ ഒരു ചലച്ചിത്രമായി നിർമ്മിക്കാൻ ആണ് ആഗ്രഹിച്ചത്. എന്നാൽ മാർട്ടിന്റെ അഭിപ്രായത്തിൽ ഇത് അസാധ്യമായിരുന്നു. പരമ്പരയിലെ നോവലുകളിൽ ഒന്ന് “ദ ലോർഡ് ഓഫ് റിങ്‌സിന്റെ” അത്രയും വലിപ്പമുള്ളതാണ് എന്നും, ദ ലോർഡ് ഓഫ് റിങ്‌സിന്റെ ചലച്ചിത്ര ആവിഷ്കരണം മൂന്ന് ഭാഗമായി ആണ് ഇറക്കിയത് എന്നും അഭിപ്രായപ്പെട്ടു. ഇത്രയും ബ്രഹത്തായ നോവലുകൾ സിനിമയാക്കിയാൽ ഡസൻ കണക്കിന് കഥാപത്രങ്ങളെ ഒഴിവാക്കേണ്ടിവരുമെന്നു ബെനിയോഫ് അഭിപ്രായപ്പെട്ടു. “മാത്രമല്ല ഒരു പ്രമുഖ സ്റ്റുഡിയോ ഇത് ചലച്ചിത്രമാക്കുക ആണെങ്കിൽ തീർച്ചയായും ഒരു പി.ജി -13 റേറ്റിംഗ് ആവശ്യമായി വരും, അതായത് സെക്സ്, രക്തച്ചൊരിച്ചൽ, അസഭ്യ വാക്കുകൾ എന്നിവ ഇല്ല എന്നാണ് അർത്ഥം” എന്നും അദ്ദേഹം കൂട്ടിച്ചേർത്തു. 

2007 ജനുവരിയിൽ ഈ പരമ്പരയുടെ നിർമ്മാണം ആരംഭിച്ചു. എച് ബി ഒ നോവലുകളുടെ ടിവി അവകാശം സ്വന്തമാക്കി. ബെനിയാഫ്, വെയ്സ് എന്നിവർ എക്സിക്യൂട്ടീവ് പ്രൊഡ്യൂസർമാരും, മാർട്ടിൻ കോ-എക്സിക്യൂട്ടീവ് പ്രൊഡ്യൂസറുമായി. ഓരോ നോവലും ഓരോ സീസണിനായി നിർമ്മിക്കാനായിരുന്നു ഉദ്ദേശം. ഓരോ സീസണിലെയും ഒരു എപ്പിസോഡ് മാർട്ടിൻ രചിക്കുകയും മറ്റ് എപ്പിസോഡുകൾ ബെനിയോഫ്, വെയ്സ് എന്നിവർ രചിക്കും എന്നാണ് തീരുമാനിച്ചത്. പിന്നീട് ജേൻ എസ്പൻസണും ബ്രയാൻ കോഗ്മാനും ആദ്യ സീസണിൽ ഓരോ എപ്പിസോഡുകൾ വീതം എഴുതി. 

ബെനിയാഫ്, വെയ്സ് എന്നിവർ ചേർന്ന് എഴുതിയ പൈലറ്റ് എപ്പിസോഡിന്റെ തിരകഥ ആഗസ്റ്റ് 2007 നും തിരുത്തൽ നടത്തിയ പതിപ്പ് ജൂൺ 2008 ലും എച്ച് ബി ഒ ക്കു സമർപ്പിച്ചു. രണ്ടു പതിപ്പുകളും ഇഷ്ടപ്പെട്ടു എങ്കിലും നവംബർ 2008 വരെ പൈലറ്റ് എപ്പിസോഡ് നിർമ്മിക്കാൻ ചാനൽ ആവശ്യപ്പെട്ടില്ല. ഇതിന് ഒരു കാരണം 2007-2008 കാലത്തെ റൈറ്റേഴ്സ് ഗിൽഡ് ഓഫ് അമേരിക്ക സമരമായിരിക്കാം. പൈലറ്റ് എപ്പിസോഡ്, "വിന്റർ ഈസ് കമിങ്", 2009 ൽ ചിത്രീകരിച്ചു, എന്നാൽ മോശം അഭിപ്രായത്തെ തുടർന്ന് ഈ എപ്പിസോഡ് വീണ്ടും ചിത്രീകരിക്കാൻ എച്ച് ബി ഒ ആവശ്യപ്പെട്ടു. 

പൈലറ്റ് നിർമ്മിക്കാൻ 5-10 ദശലക്ഷം ഡോളർ ചെലവ് കണക്കാക്കുന്നു. ആദ്യ സീസണിന്റെ ബജറ്റ് 50-60 ദശലക്ഷം ഡോളറായിരുന്നു. രണ്ടാം സീസണിൽ, "ബ്ലാക്ക് വാട്ടർ" എന്ന എപ്പിസോഡിന്റെ ക്ലൈമാക്‌സ് രംഗം ചിത്രീകരിക്കാൻ ബജറ്റിൽ 15 ശതമാനം വർദ്ധനവ് വരുത്തി. 2012 നും 2015 നും ഇടയിൽ ഓരോ എപ്പിസോഡിന്റെയും ശരാശരി ബജറ്റ് 6 ദശലക്ഷം ഡോളറിൽ നിന്നു 8 ദശലക്ഷം ഡോളർ ആയി ഉയർന്നു. ആറാം സീസൺ ബജറ്റ് ഓരോ എപ്പിസോഡിനും 10 ദശലക്ഷം ഡോളർ ആയിരുന്നു, ഒരു സീസണിന്റെ മൊത്തം ചെലവ് 100 ദശലക്ഷം ഡോളറും.

ആദ്യ സീസണിലെ മുഖ്യ ചിത്രീകരണം ജൂലൈ 26, 2010 ന് ആരംഭിക്കാനാണ് ഉദ്ദേശിച്ചത്. വടക്കൻ അയർലണ്ടിലെ ബെൽഫാസ്റ്റിലെ പെയിന്റ് ഹാൾ സ്റ്റുഡിയോയായിരുന്നു പ്രധാന ലൊക്കേഷൻ. വടക്കൻ അയർലണ്ടിലെ ബാഹ്യ ദൃശ്യങ്ങൾ മോർൺ മൗണ്ടൻസിലെ സാൻഡി ബ്രേ (വയെസ് ദൊദ്രക്), കാസിൽ വാർഡ് (വിന്റെർഫെൽ), സെയിന്റ്ഫീൽഡ് എസ്റ്റേറ്റ്സ് (വിന്റൽഫെൽ ഗോഡ്സ് വുഡ്), ടോലിമോർ ഫോറസ്റ്റ് (ഔട്ട്ഡോർ സീനുകൾ), കെയ്ൻ കാസിൽ (എക്സിക്യൂഷൻ സൈറ്റ്), മാഗെരമോൺ ക്വാറി (കാസിൽ ബ്ലാക്ക്), ഷെയ്ൻ കാസിൽ (ടൂർണി മൈതാനം) എന്നിവിടങ്ങളിൽ ചിത്രീകരിച്ചു. തുടക്കത്തിൽ പരമ്പര മുഴുവനായും സ്‌കോട്ട്‌ലൻഡിൽ ചിത്രീകരിക്കാൻ ആയിരുന്നു ഉദ്ദേശം. എന്നാൽ സ്റ്റുഡിയോ സ്ഥലത്തിന്റെ ലഭ്യതയുടെ അടിസ്ഥാനത്തിൽ വടക്കൻ അയർലണ്ട് തീരുമാനിക്കുകയും ചെയ്തു.

ആദ്യ സീസണിലെ തെക്കൻ ഭാഗത്ത് നടക്കുന്ന ദൃശ്യങ്ങൾ മാൾട്ടയിൽ ചിത്രീകരിച്ചു, പൈലറ്റ് എപ്പിസോഡിലെ മൊറോക്കൻ സെറ്റുകളിൽ നിന്നാണ് ഇത് മാറ്റപ്പെട്ടത്. മാൾട്ടയിലെ എംഡിന നഗരമാണ് കിങ്സ് ലാൻഡിങ് ചിത്രീകരിക്കാൻ ഉപയോഗിച്ചത്. ഫോർട്ട് മാനോവേൽ (സെപ്റ്റ് ഓഫ് ബെയ്‌ലോർ), ഗോസോ ദ്വീപിലെ അഷൂർ വിൻഡോ (ദോത്രാകി വിവാഹവേദി), സാൻ അന്റോൺ പാലസ്, ഫോർട്ട് റിക്കാസോലി, ഫോർട്ട് സെന്റ് ആഞ്ചലോ (എല്ലാം റെഡ് കീപ്പിലെ ദൃശ്യങ്ങൾ) എന്നിവിടങ്ങളിലും ചിത്രീകരണം നടന്നു. 
രണ്ടാമത്തെ സീസണിലെ തെക്കൻ ഭാഗത്ത് നടക്കുന്ന ദൃശ്യങ്ങൾ മാൾട്ടയിൽ നിന്ന് ക്രൊയേഷ്യയിലേക്ക് മാറ്റി. അവിടെ ഡുബ്രോവ്നിക് നഗരവും സമീപ പ്രദേശങ്ങളും മധ്യകാല നഗരമായ കിങ്സ് ലാൻഡിങ്ങിന്റെ പ്രതീതി ജനിപ്പിച്ചു. ഡുബ്രോവ്നികിന്റെയും ഫോർട്ട് ലോവ്റിജെനാക്കിന്റെയും മതിലുകൾ കിങ്സ് ലാൻഡിങ്ങിന്റെയും റെഡ് കീപ്പിലെയും ദൃശ്യങ്ങൾ ചിത്രീകരിക്കാൻ ഉപയോഗിച്ചു. ലോക്രം ദ്വീപ്, തീരദേശനഗരമായ ത്രോഗിറിലെ സെന്റ് ഡൊമിനിക് മോണാസ്‌ട്രി, റക്റ്റർ പാലസ്, ഡുബാക്ക് ക്വാറി എന്നിവ ക്വാർത്തിലെ ദൃശ്യങ്ങൾക്കായി ഉപയോഗിച്ചു. നോർത്ത് ഓഫ് വാളിന്റെ ദൃശ്യങ്ങൾ 2011 നവംബറിൽ ഐസ്ലാൻഡിൽ ചിത്രീകരിച്ചു. 

മൂന്നാമത്തെ സീസൺ ചിത്രീകരണം ഡുബ്രോവ്നികിലേക്ക് തിരിച്ചുവരുന്നു, ഡുബ്രോവ്നിക്, ഫോർട്ട് ലോവ്റിജെനാക് എന്നിവ തുടർന്നും കിംഗ്സ് ലാൻഡിംഗ്, റെഡ് കീ എന്നിവിടങ്ങളിലെ ദൃശ്യങ്ങൾക്കുവേണ്ടി ഉപയോഗിച്ചു. കിംഗ്സ് ലാൻഡിംഗിലെ ടൈറൽസിന്റെ പൂന്തോട്ടമായി ട്രസ്തനോ അർബോറെട്ടം എന്ന പുതിയ ലൊക്കേഷൻ കണ്ടെത്തി. മൂന്നാം സീസണിൽ എസ്സോസിലുള്ള ഡനേറിസിന്റെ ദൃശ്യങ്ങൾ മൊറോക്കോയിൽ ചിത്രീകരിച്ചു. 257 അഭിനേതാക്കൾ, 703 അണിയറപ്രവർത്തകർ ആറ് സംവിധാന ടീമുകൾ എന്നിവയടങ്ങുന്ന നിർമ്മാണ സംഘം മൂന്നു യൂണിറ്റുകളായി തിരിഞ്ഞ് ഒരേ സമയം ചിത്രീകരണം നടത്തി. 

നാലാം സീസൺ ചിത്രീകരണവും ക്രൊയേഷ്യയിൽ തുടർന്നു. 136 ദിവസം നീണ്ട ചിത്രീകരണം 2013 നവംബർ 21 ന് അവസാനിച്ചു. ബ്രിയേനും ഹൗണ്ടും തമ്മിലുള്ള പോരാട്ടം ഐസ്ലാൻഡിലെ തിൻവല്ലീർ നാഷണൽ പാർക്കിലാണ് ചിത്രീകരിച്ചത്. അഞ്ചാം സീസണിൽ ഡോർണിലെ രംഗങ്ങൾ സ്പെയിനിലെ സേവിയ്യ, കോർഡോബ എന്നിവിടങ്ങളിൽ ചിത്രീകരിച്ചു. ആറാം സീസണിലെ ചിത്രീകരണം ക്രൊയേഷ്യയിലും സ്പെയിനിലുമായി നടന്നു. ഏഴാം സീസണിന്റെ ചിത്രീകരണം ബെൽഫാസ്റ്റിലെ ടൈറ്റാനിക് സ്റ്റുഡിയോയിൽ 2016 ആഗസ്റ്റ് 31 ന് ആരംഭിച്ചു. വടക്കൻ അയർലൻഡ്, ക്രൊയേഷ്യ, സ്പെയിൻ എന്നിവിടങ്ങളിലായി ചിത്രീകരണം പൂർത്തിയാക്കി.


</doc>
<doc id="300216" url="https://ml.wikipedia.org/wiki?curid=300216" title="ദ്വാരക നാഥ് കോട്നിസ്">
ദ്വാരക നാഥ് കോട്നിസ്

1938-ലെ ജപ്പാൻ-ചൈന യുദ്ധത്തിൽ സേവനമനുഷ്ടിച്ച ഇൻഡ്യൻ ഡോക്റ്ററായിരുന്നു ദ്വാരക നാഥ് കോട്നിസ്.


</doc>
<doc id="300223" url="https://ml.wikipedia.org/wiki?curid=300223" title="ഡൗൺടൗൺ കൊല്ലം">
ഡൗൺടൗൺ കൊല്ലം

കൊല്ലം നഗരത്തിലെ വ്യാപാരകേന്ദ്രമായി (കൊല്ലം കമ്പോളം) വരുന്ന മേഖലകളെ പൊതുവായി വിളിക്കുന്ന പേരാണു ഡൗൺടൗൺ കൊല്ലം. കിഴക്ക് കടപ്പാക്കട, പടിഞ്ഞാറ് തങ്കശ്ശേരി, വടക്ക് താലൂക്ക് കച്ചേരി, തെക്ക് മുണ്ടയ്ക്കൽ എന്നിവയ്ക്കുള്ളിൽ വരുന്ന പ്രദേശമാണു ഡൗൺടൗൺ കൊല്ലം. കൊല്ലം തുറമുഖവും, ബിഗ്‌ബസാറും ചിന്നക്കടയും ഡൗൺടൗൺ കൊല്ലത്തിന്റെ ഭാഗമാണ്.



</doc>
<doc id="300225" url="https://ml.wikipedia.org/wiki?curid=300225" title="നോർമൻ ബെത്യൂൺ">
നോർമൻ ബെത്യൂൺ

കാനേഡിയൻ ഫിസിഷ്യനും ശ്രദ്ധേയനായ ഫാസിസ്റ്റ് വിരുദ്ധ പ്രവർത്തകനുമായിരുന്നു നോർമൻ ബെത്യൂൺ (മാർച്ച് 4, 1890 – നവംബർ 12, 1939; ). സ്പാനിഷ് അഭ്യന്തരയുദ്ധത്തിനുശേഷം ജനാധിപത്യപരമായി തിരഞ്ഞെടുക്കപ്പെട്ട സർക്കാരിന് പിന്തുണ പ്രഖ്യാപിച്ച് സർജന്മാരിൽ മുൻനിരയിൽനിന്നതുമുതലാണ് ഇദ്ദേഹം ജനശ്രദ്ധയാർജ്ജിച്ചത്. രണ്ടാം ചൈനാ-ജപ്പാൻ യുദ്ധകാലത്ത് കമ്മ്യൂണിസ്റ്റ് എട്ടാം റൂട്ട് ആർമിയുടെ (ബാ ലൂ ജുൺ) ഭാഗമായി ചെയ്ത സേവനങ്ങൾക്കാണ് ഇദ്ദേഹം പരക്കെ അറിയപ്പെടുന്നത്. പട്ടാളക്കാരെ സേവിക്കുന്നതുപോലെതന്നെ അസുഖം ബാധിച്ച ഗ്രാമീണരെയും ശുശ്രൂഷിച്ച് ഗ്രാമീണ ചൈനയിൽ ഇദ്ദേഹം ആധുനികവൈദ്യസേവനമെത്തിച്ചു. ചൈനയിൽ പരമപ്രസിദ്ധനായ ഇദ്ദേഹത്തിന്റെ ശവസംസ്കാരസമയത്ത് ചെയർമാൻ മാവോ സേതൂങ് നടത്തിയ ചരമപ്രസംഗം വിദ്യാർത്ഥികൾക്ക് കാണാപ്പാഠം പഠിക്കേണ്ടിയിരുന്നു.


</doc>
<doc id="300226" url="https://ml.wikipedia.org/wiki?curid=300226" title="കൊല്ലം വിമാനത്താവളം">
കൊല്ലം വിമാനത്താവളം

കൊല്ലം ആശ്രാമം മൈതാനത്ത് 1932 വരെ പൊതുമരാമത്ത് വകുപ്പിന്റെ കീഴിൽ പ്രവർത്തിച്ചു വന്നിരുന്ന വിമാനത്താവളമാണ് കൊല്ലം വിമാനത്താവളം. തുടർന്ന് 1932-ൽ തിരുവനന്തപുരം അന്താരാഷ്ട്ര വിമാനത്താവളം പ്രവർത്തനമാരംഭിച്ചതോടെ ഇതിന്റെ ഉപയോഗം കുറഞ്ഞു. നിലവിൽ ഇവിടെ ഫ്ലൈയിങ്ങ് അക്കാദമി സ്ഥാപിക്കാനുള്ള പദ്ധതികൾ ആവിഷ്കരിച്ചിട്ടുണ്ട്.

തിരുവിതാംകൂറിലെ ആദ്യത്തെ വിമാനത്താവളമാണ് ആശ്രാമം വിമാനത്താവളം. 1932-ൽ വിമാനത്താവളം നിർമ്മിച്ചു. 1936-ൽ ഇവിടെ രണ്ടു വിമാനങ്ങൾ പറന്നിറങ്ങി. അക്കാലത്ത് അതൊരു വലിയ സംഭവമായിരുന്നു. വിമാനം കാണുവാൻ മധ്യതിരുവിതാംകൂറിന്റെ എല്ലാ ഭാഗത്തുനിന്നും ജനങ്ങളെത്തി. അഞ്ചു രൂപാ ടിക്കറ്റെടുത്തവർക്ക് വിമാനത്തിൽ പറക്കുവാൻ അവസരം ലഭിച്ചു.

രണ്ടു വിമാനങ്ങളിൽ ഒന്ന് ജലവിമാനമായിരുന്നുവെന്ന് പറയുന്നു. ഈ വിമാനം ആശ്രാമം മൈതാനത്തു നിന്ന് അഷ്ടമുടിക്കായലിലേക്ക് ഇറങ്ങി നീന്തിയെന്നാണ് ചരിത്രകാരന്മാർ രേഖപ്പെടുത്തിയിട്ടുള്ളത്. കൊല്ലത്തെ എച്ച് ആൻഡ് സിയിലെ ബ്രിട്ടീഷ് ഉദ്യോഗസ്ഥരാണ് അന്ന് വിമാനം കൊണ്ടുവന്നത്. പിന്നെയും ധാരാളം ചെറുവിമാനങ്ങൾ ആശ്രാമം മൈതാനത്തു പറന്നിറങ്ങി. കാലക്രമേണ ആശ്രാമം വിമാനത്താവളത്തിന്റെ പ്രധാന്യം കുറഞ്ഞുവന്നു.



</doc>
<doc id="300240" url="https://ml.wikipedia.org/wiki?curid=300240" title="അനീഷ് കപൂർ">
അനീഷ് കപൂർ

ശിൽപ്പിയും ശ്രദ്ധേയമായ നിരവധി ഇൻസ്റ്റലേഷനുകളുടെ സ്രഷ്ടാവുമാണ് അനീഷ് കപൂർ(ജനനം : 1954). ടർണർ പുരസ്കാരവും 'ഓർഡർ ഓഫ് ദ് ബ്രിട്ടീഷ് എംപയർ പുരസ്കാരവും ലഭിച്ചിട്ടുണ്ട്. 2014 ൽ ഓക്സ്ഫോർഡ് സർവകലാശാല ഹോണററി ജോക്ടറേറ്റ് നല്കി.
മുംബൈയിൽ ജനിച്ച അനീഷ് കപൂർ 1970ൽ ഉപരിപഠത്തിനു വേണ്ടിയാണു ലണ്ടനിലെത്തി. ഹോൺസെ കോളജ് ഓഫ് ആർട്ട്, ചെൽസി സ്കൂൾ ഓഫ് ആർട് ആൻഡ് ഡിസൈൻ എന്നിവിടങ്ങളിലെ പഠനത്തിനു ശേഷം ലണ്ടൻ കേന്ദ്രമായി കലാപ്രവർത്തനം നടത്തുന്നു. 1990ലെ വെന്നീസ് ബിനാലെയിൽ ബ്രിട്ടനെ പ്രതിനിധീകരിച്ചത് ഇദ്ദേഹമായിരുന്നു.

പ്രശസ്തമായ പല കേന്ദ്രങ്ങളിലും ഇദ്ദേഹത്തിന്റെ ശിൽപ്പങ്ങളുണ്ട്. ചിക്കാഗോ മിലേനിയം പാർക്കിലെ ക്ളൌഡ് ഗേറ്റ്, ന്യൂയോർക്കിലെ റോക്ക്ഫെല്ലർ സെന്ററിലെ സ്കൈ മിറർ, ലണ്ടൻ ഒളിംപിക്സ് വേദിയിൽ തീർത്ത ഓർബിറ്റ് തുടങ്ങിയവ ശ്രദ്ധേയങ്ങളാണ്. ലണ്ടനിലെ റോയൽ അക്കാദമി, ന്യൂയോർക്കിലെ മ്യൂസിയം ഓഫ് മോഡേൺ ആർട്ട് തുടങ്ങി പ്രശസ്തമായ ആർട്ട് ഗാലറികളിൽ പ്രദർശനം നടത്തിയിട്ടുണ്ട്.
കൊച്ചി മുസിരിസ് ബിനലെ 2014 ൽ 'ഡിസെൻഷൻ' എന്ന കലാസൃഷ്ടി അവതരിപ്പിച്ചു. ആസ്പിൻവാളിൽ കായലിലേക്കു തുറന്നുകിടക്കുന്ന മുറിക്കുള്ളിലാണ് ഈ സൃഷ്ടി ഒരുക്കിയിരുന്നത്.
പാരീസിലെ വെർസായ് പാലസിൽ നടന്ന തന്റെ പ്രദർശനത്തിൽ അവതരിപ്പിച്ച 'ഡേർട്ടി കോർണർ' എന്ന ഇൻസ്റ്റലേഷൻ വിവാദമായിരുന്നു. ഇൻസ്റ്റലേഷനെ കലാകാരൻ 'ക്വീൻസ് വജൈന' എന്ന് വിശേഷിപ്പിച്ചതോടെയാണ് ഇതിനെതിരെ പ്രതിഷേധമുയർന്നത്. 60 മീറ്റർ നീളവും 10 മീറ്റർ ഉയരവുമുള്ളതാണ് അനീഷ് കപൂറിന്റെ 'ഡേർട്ടി കോർണർ'.



</doc>
<doc id="300261" url="https://ml.wikipedia.org/wiki?curid=300261" title="ചാന്ദ്ര കലണ്ടർ">
ചാന്ദ്ര കലണ്ടർ

ചന്ദ്രന്റെ കലകൾക്കും വൃദ്ധിക്ഷയങ്ങൾക്കമനുസരിച്ച് രൂപപ്പെടുത്തിയിരിക്കുന്ന കലണ്ടറാണു ചാന്ദ്രകലണ്ടർ. സൂര്യകലണ്ടറിൽ 12 മാസങ്ങളാണുള്ളത്. കൃത്യമായി 354.37 ദിനങ്ങളാണു ചാന്ദ്രവർഷത്തിലുള്ളത്. 

ലോകത്തിന്റെ വിവിധ ഭാഗങ്ങളിൽ വിവിധ ആവശ്യങ്ങൾക്കായി ചാന്ദ്ര കലണ്ടറും സൗരകലണ്ടറും ഉപയോഗിച്ചു വരുന്നു. ഹിജിറി ക്വമാറി എന്നറിയപ്പെടുന്ന ഇസ്ലാമിൿ കലണ്ടർ ലോകവ്യാപകമായി ഉപയോഗിക്കുന്ന ചാന്ദ്രകലണ്ടർ ആകുന്നു. ഇസ്ലാമിക് കലണ്ടറിന്റെ പ്രധാന പ്രത്യേകത ഒരു വർഷം എപ്പോഴും 12 മാസം ആയിരിക്കും എന്നതാണ്. ആയതിനാൽ മാസങ്ങൾ ഋതുക്കളുമായി യായതൊരു ബന്ധവുമില്ല. അതുകൊണ്ട് സൗരവർഷവുമായി ഐ കലണ്ടറിനു 11 മുതൽ 12 വരെ ദിനങ്ങളുടെ വ്യതിയാനം ഉണ്ടാവും. എന്നാൽ ഓരോ 33 വർഷം കൂടുമ്പോളും ഐ വ്യത്യാസം മാറി ഒരു പോലെയാവുന്നു. പക്ഷേ ഐ കലണ്ടർ മതപരമായ കാര്യങ്ങൾക്കാണു കൂടുതലായി ഉപയോഗിക്കുന്നു. പക്ഷേ സൗദി അറേബ്യയിൽ ഇത് ഔദ്യോഗിക കലണ്ടർ ആയി അംഗീകരിച്ചിരിക്കുന്നു. മറ്റു ചാന്ദ്രകലണ്ടറിൽ സൗരകലണ്ടറിനു തുല്യമാകാനായി 12 മാസങ്ങൾക്കുപരിയായി മാസ ചേർക്കുന്നു. 

സ്കോട്ലാന്റിൽ കണ്ടെത്തിയ ചാന്ദ്രകലണ്ടറാണു ഇതുവരെ കണ്ടെത്തിയതിൽ ഏറ്റവും പഴക്കമുള്ളത്.8000 വർഷങ്ങൾക്കപ്പുറമാണതു നിർമ്മിച്ചത്.

എന്നാൽ "ചാന്ദ്രകലണ്ടർ" എന്നു വിളിക്കാപ്പെട്ടുവരുന്ന മിക്ക കലണ്ടറുകളും സൗരചാന്ദ്ര കലണ്ടറാണെന്നതാണു വസ്തുത. ഹിബ്രൂ കലണ്ടറിലുംചൈനീസ്, ഹിന്ദു കലണ്ടറുകളും ഇതിനുദാഹരണങ്ങളാണ്. പുരാതന കാലത്ത് ഉപയോഗിച്ചിരുന്ന ചില കലണ്ടറുകളൂം ഇത്തരത്തിൽ സൗരചാന്ദ്ര കലണ്ടറുകളായിരുന്നു. 

ഈ കലണ്ടറുകൾക്കെല്ലാം ഒരു വർഷത്തെ മാസങ്ങളുടെ എണ്ണം വ്യത്യസ്തമായിരിക്കും. ഒരു സൗരവർഷം ചാന്ദ്രമാസത്തിനു തുല്യമാകുന്നില്ല എന്നതാണു കാരണം. ചാന്ദ്രവർഷം സൗരവർഷത്തിനു തുല്യമായി കണക്കാക്കിയാൽ അവ പരസ്പരം ദിനങ്ങളിൽ വ്യത്യാസമുണ്ടാക്കുന്നുണ്ട്. ഇങ്ങനെ വർഷം മാറുമ്പോളുള്ള ദിനങ്ങളൂടെ മാറ്റം ഋതുക്കളുമായുള്ള പാരസ്പര്യം നഷ്ടമാക്കുന്നു. ആയതിനാൽ ഋതുക്കൾ ശരിയായ സമയത്ത് അറ്റയാളപ്പെടുത്താനായി 2 മുതൽ മുന്നു വർഷം കൂടുമ്പോൾ വരുന്ന വർഷത്തിനു 13 മാസം ചേർക്കേണ്ടി വരുന്നു.

ചാന്ദ്ര കലണ്ടറുകളും ചാന്ദ്ര സൗരകലണ്ടറുകളും മാസത്തിന്റെ ആദ്യ ദിനം ഏതാണെന്നതിന്റെ അടിസ്ഥാനത്തിൽ വ്യത്യസ്തമായിരിക്കുന്നു. ചൈനീസ് കലണ്ടറു പോലുള്ള ചാന്ദ്ര സൗര കലണ്ടറുകളിൽ ഒരു മാസത്തിന്റെ ആദ്യദിനം ഒരു പ്രത്യേക സമയമേഖലയിൽ പൂർണ്ണചന്ദ്രൻ (new moon) വരുന്ന ദിനമായിരിക്കും. ചില ഹിന്ദു കലണ്ടറുകളിൽ പൂർണ്ണചന്ദ്രനു ശേഷമുള്ള ദിവസമാണ് മാസത്തിലെ ആദ്യ ദിനമായി കണക്കാക്കുന്നത്. എന്നാൽ ഹിബ്ര്യൂ കലണ്ടർ പോലുള്ളവയിൽ ചന്ദ്രക്കല ആദ്യം തെളിയുന്ന ദിനത്തിനു മുൻപുള്ള ദിനമായിരിക്കും മാസത്തിലെ ആദ്യ ദിനം.

ഓരോ ചാന്ദ്രചക്രത്തിന്റെയും നീളം ശരാശരിയേക്കാൾ ചെറുതായി വ്യത്യാസമുണ്ടായിരിക്കും. ഇതിനു പുറമെ, നിരീക്ഷണത്തെ അനിശ്ചിതത്വവും ദിനാന്തരിക്ഷവ്യതിയാനവും സ്വാധീനിക്കുന്നു. ഇത്തരം അനിശ്ചിതത്വ സ്ഥിതി പരിഹരിക്കാനായി ഓരോ മാസവും തുടങ്ങുന്നതിനു സ്ഥിരതയ്ക്കായി ചില കണക്കുകൂട്ടലുകൾ നടത്തിവരുന്നുണ്ട്. 

ഒരു ചാന്ദ്രമാസത്തിനു ശരാശരി 29.530589 ദിനങ്ങൾ (എന്നു വച്ചാൽ ഒരു പൂർണ്ണചന്ദ്രൻ തൊട്ട് അടുത്ത പൂർണ്ണ ചന്ദ്രൻ വരെ) എന്നു കണക്കാക്കിയിട്ടുണ്ട്. അതിനാൽ 29, 30 എന്നിങ്ങനെ ഒന്നിടവിട്ട് മാസങ്ങൾ ചേർക്കുന്നതു സൗകര്യപ്രദമായിരിക്കും. ഇവയെ ഭാഗീകമെന്നും(hollow) പൂർണ്ണമെന്നും (full) വിളിക്കാം. 




</doc>
<doc id="300277" url="https://ml.wikipedia.org/wiki?curid=300277" title="ജീൻസ്">
ജീൻസ്

ജീൻസ് കാലുറ ഡെനിം അല്ലെങ്കിൽ ഡുങ്കാറീ എന്ന തുണിയുപയോഗിച്ചാണു നിർമ്മിക്കുന്നത്. 1873ൽ ആണ് ജീൻസ് എന്നു സാധാരണ നാം വിളിക്കുന്ന നീല ജീൻസ് എന്ന പ്രത്യേകതരം പാന്റ്സ് കണ്ടുപിടിച്ചത് ജേക്കബ് ഡേവിസ്, ലെവി സ്ട്രാസ്സ് എന്നിവരാണ്. ഈ പരുക്കൻ വസ്ത്രം യഥാർഥത്തിൽ ഖനിത്തൊഴിലാളികൾക്കും കാലിമേയ്ക്കുന്നവർക്കുമായാണു തയ്യാറാക്കിയത്. പക്ഷേ, ജീൻസ് കൗമാരപ്രായക്കാരുടെ ഇടയിലും ഹിപ്പികൾ പോലുള്ള ഗ്രൂപ്പുകൾക്കിടയിലുമാണു പ്രചാരം കൂടിയത്. ചരിത്രപരമായ ചില ജീൻസ് ബ്രാന്റുകളാണ് ലെവീസ്, ലീ, റാംഗ്ലർ എന്നിവ. ജീൻസ് പല രൂപത്തിൽ എത്തുന്നു. ഇറുകിയത്, ഉരുണ്ടത്, വണ്ണം കുറഞ്ഞത്, നീണ്ടത്, ബൂട്ട് കട്ട്, ഇടുങ്ങിയ ബോട്ടം, അരയ്ക്കു താഴെ, ഫിറ്റല്ലാത്തത്, തിളങ്ങുന്നവ എന്നിങ്ങനെ. ഇവ മറ്റു പന്റ്സ് രൂപങ്ങളേക്കാാൾ കൂടുതൽ കാലം ഐടുനിൽക്കുന്നവയുമാണ്.
ലോകത്തൊട്ടാകെ വിവിധ ജനങ്ങൾക്കിടയിൽ ജീൻസിന്റെ പ്രചാരം വർദ്ധിച്ചു വരുന്നു. അവ പല സ്റ്റൈലിലും നിറങ്ങളിലും ലഭ്യമാണ്. നീലജീൻസിനെ അമേരിക്കൻ സംസ്കാരത്തിന്റെ ഭാഗമായാണ് ഇന്നു കാണുന്നത്. 


</doc>
<doc id="300281" url="https://ml.wikipedia.org/wiki?curid=300281" title="റാമെൻ">
റാമെൻ

റാമെൻ (/ˈrɑːmən/) (ラーメン rāmen?, IPA: [ɽäꜜːmeɴ]) എന്നത് ജപ്പാനിലെ ഒരു നൂഡിൽ സൂപ്പിന്റെ പേരാണ്. ഇതിൽ ചൈനീസ് രീതിയിലുള്ള ഗോതമ്പു നൂഡിൽസ് സോയ് സോസിൽ രുചി ചെർത്ത് ഇറച്ചിയുടേയോ മൽസ്യത്തിന്റെ കൂടെയോ വിളമ്പുന്നു. ഇതിനൊപ്പം ടോപ്പിങ്ങായി പന്നിയിറച്ചിക്കഷണം, ഉണക്കിയ ഒരുതരം കടല്പായൽ പച്ച ഉള്ളി തുടങ്ങിയവയും കഴിക്കുന്നു. ജപ്പാനിലെ ഓരോ പ്രദേശത്തും റാമെന്റെ പ്രാദേശികഭേദങ്ങൾ പാകംചെയ്തുവരുന്നു. ക്യുഷു റാമെൻ ഹൊക്കൈഡോ റാമെൻ എന്നിവ ഉദാഹരണങ്ങൾ ആകുന്നു. 
റാമെന്റെ ഉൽഭവം അറിയില്ല. ചിലർ പറയുന്നത് ഇതു ചൈനയിൽ നിന്നും വന്നതാണെന്നാകുന്നു. മറ്റു ചിലർ പറയുന്നത്, ഇതു ജപ്പാനിൽ തന്നെ ഉൽഭവിച്ചതെന്നത്രെ. റാമെൻ എന്ന പേർ ചൈഐസ് പേരായ ലമിആനിൽ നിന്നും വന്നതത്രെ. 
ജപ്പാനിൽ ഐ ഭക്ഷ്യവസ്തുവിന്റെ വൈവിധ്യമാർന്ന വിഭവങ്ങൾ നിലവിലുണ്ട്. എങ്കിലും റാമെനിൽ രണ്ടു പ്രധാന ഘടകങ്ങൾ ആണുള്ളത്. നൂഡിൽസും സൂപ്പും. 
സപ്പോറോ

കിറ്റകാറ്റ

ടോക്യോ

യൊകൊഹാമ

വകയാമ

ഹകാട്ട


</doc>
<doc id="300287" url="https://ml.wikipedia.org/wiki?curid=300287" title="ക്രിസ്ത്യൻ വാൽഡ്‌വോഗൽ">
ക്രിസ്ത്യൻ വാൽഡ്‌വോഗൽ

കൊച്ചി മുസിരിസ് ബിനലെ 2014 ലും നിരവധി അന്തർദേശീയ കലാപ്രദർശനങ്ങളിലും പങ്കെടുത്തിട്ടുള്ള വാസ്തു ശിൽപ്പിയും കലാകാരനുമാണ് ക്രിസ്ത്യൻ വാൽഡ്‌വോഗൽ. 
1971 ൽ അമേരിക്കയിൽ ഓസ്റ്റിനിൽ ജനിച്ചു. സ്വിറ്റ്‌സർലൻഡിലെ സൂറിച്ച് കേന്ദ്രീകരിച്ചു പ്രവർത്തിക്കുന്നു.

'ദ എർത്ത് ടേൺസ് വിതൗട്ട് മീ' എന്ന ഇൻസ്റ്റലേഷൻ കൊച്ചി-മുസ്സിരിസ് ബിനാലെയുടെ രണ്ടാം പതിപ്പിൽ അവതരിപ്പിച്ചിരുന്നു. താനില്ലാതെ കറങ്ങുന്ന ഭൂമിയെ പകർത്താനുള്ള ശ്രമമാണ് ഈ ഇൻസ്റ്റലേഷനിൽ നടത്തിയത്. 2010 മാർച്ച് 17 നാണ് ഇതിനായുള്ള യാത്രയിൽ വാൽഡ്ഫോഗൽ ഏർപ്പെട്ടത്. ഭൂമിയുടെ കിഴക്കോട്ടുള്ള ചലനത്തെ റദ്ദാക്കുന്നതിന് , അതേ വേഗതയിൽ ഒരു എയർക്രാഫ്റ്റിൽ പടിഞ്ഞാറിനെ ലക്ഷ്യമാക്കി പറക്കാൻ ഫോഗൽ തീരുമാനിച്ചു. സ്വിസ് എയർഫോഴ്സിന്റെ സൂപ്പർസോണിക് വിമാത്തിൽ മണിക്കൂറിൽ 1158 കിലോമീറ്റർ വേഗത്തിലായിരുന്നു സഞ്ചാരം. അദ്ദേഹത്തിന്റെ രാജ്യത്തെ ഭൂമിയുടെ കറക്കത്തിന്റെ വേഗതയാണിത്. അതേ വേഗതയിൽ ഒപ്പം സഞ്ചരിക്കുമ്പോൾ ഭൂമി കറങ്ങാതാകുന്നു. സ്വിസ് എയർഫോഴ്സിലെ അക്രോബാറ്റിക്സ് സംഘത്തിലെ പട്രൌളി സൂസേയുടെ നേതൃത്വത്തിലുള്ള സംഘവും പ്രകാശത്തേക്കാൾ വേഗതയിൽ ഈ ജെറ്റ് പറത്തിയ ഡാനി ഹൊയ്സ്ളിയേയുമുൾപ്പെടെ ഏതാണ്ട് നാൽപതു പേർ ഈ പദ്ധതിക്കു വേണ്ടി പ്രവർത്തിച്ചിട്ടുണ്ട് .
സൗരയൂഥത്തിന്റെ കേന്ദ്രമായ സൂര്യനെ ഈ വിന്യാസത്തിനായുള്ള യാത്രയിൽ ചിത്രീകരിക്കുന്നതിന് വിമാനത്തിന്റെ കോക്പിറ്റിനെ ഒരു പിൻഹോൾ ക്യാമറയായി ഉപയോഗിക്കുകയാണ് വാൽഡ്ഫോഗൽ ചെയ്തത്. ഓരോ ഡിഗ്രി രേഖാംശങ്ങളും നാലു മിനിട്ട് സമയത്തിനു തുല്യമായതിനാലാണ് വീഡിയോക്ക് അത്രയും സമയദൈർഘ്യം സ്വീകരിച്ചിരിക്കുന്നത്. 
രണ്ട് വെളിച്ചപേടകങ്ങളിലെ ബിംബങ്ങൾകൊണ്ടാണ് കൊച്ചി-മുസ്സിരിസ് ബിനാലെയിലെ വാൽഡ്ഫോഗലിന്റെ പ്രദർശം തുടങ്ങുന്നത്. ഭൂമിയുടെ ചലനം കൊണ്ട് മങ്ങിപ്പോയ നക്ഷത്രങ്ങളെ വെളിപ്പെടുത്തുന്ന സാധാരണ ക്യാമറ ഉപയോഗിച്ചെടുത്ത ചിത്രങ്ങളാണ് 'എർത്ത്സ്റ്റിൽ'. വാനനിരീക്ഷകർ ഉപയോഗിക്കുന്നതും ഭൂമിയുടെ ചലം റദ്ദാക്കുന്നതുമായ ക്യാമറ ഉപയോഗിച്ചെടുത്ത നക്ഷത്രങ്ങളുടെ വ്യക്തമായ ചിത്രമാണ് 'സ്റ്റാർസ്റ്റിൽ'. കൃത്യമായ ഒരിടത്തു നിന്നുള്ള സൂര്യന്റെ പ്രതിബിംബവും ഇതോടൊപ്പം പ്രദർശിപ്പിച്ചിട്ടുണ്ട്. ഇതിനു പുറമെ 
'റീസന്റ്‌ലി, ദി നോൺ ഫ്ളാറ്റ് എർത്ത് പാരാഡിം' എന്നു പേരിട്ടിരിക്കുന്ന ഒരു സൃഷ്ടിയും അദ്ദേഹം പ്രദർശിപ്പിച്ചിരുന്നു.സ്ഥല കേന്ദ്രീകൃതമായ ഒരു പ്രതിഷ്ഠാപനമാണിത്.



</doc>
<doc id="300298" url="https://ml.wikipedia.org/wiki?curid=300298" title="തേവലക്കര ദേവി">
തേവലക്കര ദേവി

കേരളത്തിലെ ക്ഷേത്രങ്ങളിൽ വച്ച് പഴക്കംകൊണ്ടും, പ്രൗഡികൊണ്ടും മുൻപന്തിയിലാണ് തേവലക്കര ദേവി ക്ഷേത്രം. കൊല്ലം ജില്ലയുടെ വടക്കുപടിഞ്ഞാറു ഭാഗത്ത് ഓണാട്ടുകര കാർഷികമേഖലയിലാണ് തേവലക്കര.ദേവലോകക്കര എന്നായിരുന്നു പഴയകാല സ്ഥലനാമം. അടുത്തടുത്തായി മൂന്നൂദേവാലയങ്ങൾ സ്ഥിതി ചെയ്തിരുന്നതിനാലാണ് ദൈവലോകക്കര എന്ന പേരൂവന്നത്.വാമൊഴിയിലൂടെ പ്രചരിച്ച് പിന്നീട് തേവലക്കര എന്നായിമാറി. അഞ്ഞൂറിലതികം പഴക്കമുള്ള ശിലാലിഖിതങ്ങൾ ഈ ക്ഷേത്രത്തിൽ നിന്നു കണ്ടുകിട്ടിയിട്ടുണ്ട്.


</doc>
<doc id="300302" url="https://ml.wikipedia.org/wiki?curid=300302" title="കോട്ടാങ്ങൽ ദേവി ക്ഷേത്രം">
കോട്ടാങ്ങൽ ദേവി ക്ഷേത്രം

പത്തനംതിട്ട ജില്ലയിലെ ചുങ്കപ്പാറ എന്ന പട്ടണത്തിന് അടുത്ത് കോട്ടാങ്ങൽ ഗ്രാമത്തിൽ സ്ഥിതി ചെയ്യുന്ന പ്രശസ്തമായ ഭദ്രകാളി ക്ഷേത്രം ആണ് കോട്ടാങ്ങൽ ഭഗവതി ക്ഷേത്രം. പ്രശസ്തമായ കോട്ടാങ്ങൽ പടയണി നടക്കുന്നത് കോട്ടാങ്ങൽ ഭഗവതി ക്ഷേത്രത്തിൽ ആണ് . അതുകൊണ്ട് തന്നെ കോട്ടാങ്ങൽ ഭഗവതി ക്ഷേത്രം വളരെ പ്രശസ്തമാണ്.

ചുങ്കപ്പാറ ടൗൺ ക്ഷേത്രത്തിൽ നിന്നും വെറും 2 കിലോമീറ്റർ അകലെ ആണ്. കൊച്ചി , തിരുവനന്തപുരം , കൊട്ടാരക്കര , പത്തനംതിട്ട , തിരുവല്ല , കോട്ടയം , അടൂർ , കോഴിക്കോട് , കണ്ണൂർ , പാലാ , ചെങ്ങന്നൂർ അടക്കമുള്ള കേരളത്തിലെ പ്രമുഖ നഗരങ്ങളിൽ നിന്ന് ചുങ്കപ്പാറയാലേക്ക് ബസ്സ് സർവീസ് ലഭ്യമാണ്. ചുങ്കപ്പാറയിൽ നിന്ന് 10 മിനിറ്റ് ഇടവേളകളിൽ ക്ഷേത്രത്തിലേക്ക് ബസ്സ് സൗകര്യം ലഭ്യമാണ് . തിരുവല്ല റെയിൽവേ സ്റ്റേഷൻ ക്ഷേത്രത്തിൽ നിന്നും 28 കിലോമീറ്റർ അകലെയാണ്. 100 കിലോമീറ്റർ അകലെയുള്ള കൊച്ചി അന്താരാഷ്ട്ര വിമാനത്താവളം ആണ് ഏറ്റവും അടുത്ത വിമാനത്താവളം


</doc>
<doc id="300304" url="https://ml.wikipedia.org/wiki?curid=300304" title="മലബാർ നായർ സമാജം">
മലബാർ നായർ സമാജം

മലബാർ മേഖലയിലെ നായർ സമുദായക്കാരുടെയിടയിൽ രൂപീകരിക്കപ്പെട്ട ഒരു സമുദായ സംഘടനയാണ് മലബാർ നായർ സമാജം. കേരളത്തിന്റെ വടക്കൻ ജില്ലകളായ പാലക്കാട് മുതൽ കാസർഗോഡ് വരെയുള്ള പ്രദേശങ്ങളാണ് ഈ സമാജത്തിന്റെ പ്രവർത്തന പരിധിയായി നിശ്ചയിച്ചിട്ടുള്ളത്. മലബാർ മേഖലയിലെ നായർ സമുദായഗംങ്ങളുടെ ക്ഷേമപ്രവർത്തനങ്ങളാണ് എം.എൻ.എസ് എന്ന് ചുരുക്കപേരിലറിയപ്പെടുന്ന ഈ സമാജത്തിന്റെ മുഖ്യ ലക്ഷ്യം. 

നായർ സർവീസ് സൊസൈറ്റിയുടെ പ്രവർത്തനങ്ങളിൽ അതൃപ്തിയുള്ള മലബാർ മേഖലയിലെ ഒരു കൂട്ടം എൻ.എസ്.എസ്. പ്രവർത്തകരാണ് മാതൃസംഘടനയിൽ നിന്ന് മാറി സമാന്തരമായി മലബാർ നായർ സമാജം എന്ന സംഘടനയ്ക്ക് രൂപം നൽകിയത്. 2014 ഏപ്രിൽ 27 ന് കോഴിക്കോട് വെച്ച് പുതിയ സംഘടനയുടെ ആദ്യയോഗം ചേർന്ന് അഡ് ഹോക്ക് കമ്മിറ്റിക്ക് രൂപം നൽകി.


</doc>
<doc id="300316" url="https://ml.wikipedia.org/wiki?curid=300316" title="ഉല്ലാസ് നദി">
ഉല്ലാസ് നദി

പശ്ചിമേന്ത്യയിലെ പടിഞ്ഞാറോട്ടൊഴുകുന്ന പ്രധാനപ്പെട്ട നദികളിലൊന്നാണ് ഉല്ലാസ്. മഹാരാഷ്ട്രയിലെ പശ്ചിമഘട്ടമലനിരകളിൽ നിന്നും ഉത്ഭവിക്കുന്ന ഈ നദി സംസ്ഥാനത്തെ 4,637 ച.കി.മീ വിസ്തീർണ്ണമുള്ള പ്രദേശത്തെ നനയ്ക്കുന്നു.


</doc>
<doc id="300324" url="https://ml.wikipedia.org/wiki?curid=300324" title="കാട്ടുമർമാണി">
കാട്ടുമർമാണി

മധ്യരേഖാപ്രദേശങ്ങളിൽ മിക്കയിടങ്ങളിലും കേരളത്തിൽ എല്ലായിടത്തും തന്നെ കാണപ്പെടുന്ന ഒരു കുറ്റിച്ചെടിയാണ് കാട്ടുമർമ്മാണി. . മരുന്നിനായും കൃഷിയിടങ്ങളെ ഫലഭൂയിഷ്ടമാക്കാനുമെല്ലാം ഇത് നട്ടുവളർത്താറുണ്ട്. 



</doc>
<doc id="300333" url="https://ml.wikipedia.org/wiki?curid=300333" title="ഗുസ്താവ് ഈഫൽ">
ഗുസ്താവ് ഈഫൽ

ഈഫൽ ഗോപുരത്തിന്റെ നിർമ്മാണത്തിലൂടെ പ്രശസ്തനായ ഫ്രഞ്ച് എൻജിനീയറാണ് അലക്‌സാണ്ടർ ഗുസ്താവ് ഈഫൽ.
1832 ഡിസംബർ 15-ന് ഫ്രാൻസിലെ ഡിജോണിൽ ജനിച്ചു. സെൻട്രൽ സ്‌കൂൾ ഓഫ് മാനുഫാക്ചറിങ് ആർട്‌സിൽ നിന്ന് എൻജിനീറിംഗ് പഠനം പൂർത്തിയാക്കി. വൻകിട പാലങ്ങൾ രൂപകല്പന ചെയ്ത് നിർമ്മിക്കുന്നതിലായിരുന്നു ഈഫലിന് താത്പര്യം. പോർച്ചുഗലിലെ ഡ്യൂറോ നദിക്കു കുറുകെ നിർമ്മിച്ച പാലം, ഫ്രാൻസിലെ ഗാരാബിറ്റ് വയാഡക്റ്റ് എന്നിവ ഇദ്ദേഹം രൂപകല്പന ചെയ്തതാണ്. ന്യൂയോർക്കിലെ സ്റ്റാച്യു ഓഫ് ലിബർട്ടിയുടെ ഇരുമ്പുപണി രൂപകല്പന ചെയ്തതും ഗുസ്താവ് ഈഫലായിരുന്നു. 1912-ൽ ആദ്യത്തെ ഏറോനോട്ടിക്‌സ് പരീക്ഷണശാലയും സ്ഥാപിച്ചു. ആ വർഷം തന്നെ വിൻഡ് ടണലും രൂപകല്പന ചെയ്തു.

1923 ഡിസംബർ 27-ന് അദ്ദേഹം അന്തരിച്ചു.



</doc>
<doc id="300341" url="https://ml.wikipedia.org/wiki?curid=300341" title="വിക്രമാദിത്യൻ (ചലച്ചിത്രം)">
വിക്രമാദിത്യൻ (ചലച്ചിത്രം)

ലാൽ ജോസിന്റെ സംവിധാനത്തിൽ ദുൽഖർ സൽമാനും ഉണ്ണി മുകുന്ദനും മുഖ്യ വേഷത്തിലഭിനയിച്ചു 2014 ൽ പുറത്തിറങ്ങിയ ചലച്ചിത്രമാണ് വിക്രമാദിത്യൻ.പ്രണയവും പ്രതികാരവും ഇടകലർന്ന കഥയിൽ അനൂപ് മേനോൻ,ലെന,സാദിഖ്,ജോയ് മാത്യു തുടങ്ങിയവരും അഭിനയിച്ചിരിക്കുന്നു.നിവിൻ പോളി ഒരു അതിഥിവേഷത്തിൽ ചിത്രത്തിൽ പ്രത്യക്ഷപ്പെടുന്നുണ്ട്.ഇക്ബാൽ കുറ്റിപ്പുറത്തിന്റേതാണ് തിരക്കഥ.സംഗീതം ബിജിബാലിന്റേതാണ് . ലാൽ ജോസിന്റെ ഉടമസ്ഥതയിലുളള എൽ.ജെ ഫിലിംസാണ് 2014 ജൂലൈ 25 നു പുറത്തിറങ്ങിയ ഈ വിജയചിത്രത്തിന്റെ വിതരണക്കാർ


</doc>
<doc id="300344" url="https://ml.wikipedia.org/wiki?curid=300344" title="എക്സ്-മെൻ">
എക്സ്-മെൻ

എക്സ്-മെൻ എന്നത് മാർവൽ കോമിക്സിന്റെ ഒരു അതിമാനുഷിക സംഘമാണ്.മാർവെൽ എഴുത്തുകാരായ സ്റ്റാൻലിയും ജാക്ക് കിർബിയുമാണ് സൃഷ്ടികൾ.1963 ലാണ് ആദ്യമായി പ്രസിദ്ധീകരിക്കപ്പെടുന്നത്.മാർവൽ കോമിക്സിന്റെ ഏറ്റവും പ്രസിദ്ധമായ കഥാപാത്രങ്ങളിൽ ഉൾപ്പെടുന്നവരാണ് എക്സ്-മെൻ.ഒട്ടേറേ സിനിമകളും വീഡിയൊ ഗേമുകളും ഈ കഥാപാത്രങ്ങളെ സംബന്ധിച്ച് പുറത്തിറങ്ങിയിട്ടുണ്ട്.
എക്സ്-മെൻ എന്നത് ഒരു മ്യൂട്ടന്റ് ടീമാണ്.അതായത് സാധാരണ മനുഷ്യർക്കില്ലാത്ത പല കഴിവുകളും ഉള്ളവർ.മനുഷ്യരും മ്യൂട്ടന്റുകളും സമാധാനപരമായി ഒരുമിച്ചു ജീവിക്കുന്ന ഒരു ലോകം എന്നതാണ് എക്സ്-മെനിന്റെ ലക്ഷ്യം.

മാർവെലിന്റെ മറ്റു കഥാപാത്രങ്ങളുടെ കൂടെ അതേ പ്രപഞ്ചത്തിൽ തന്നെയാണ് എക്സ്-മെനും ഉള്ളത്.നമ്മുടെ യഥാർത്ഥ ലോകത്തിൽ നിന്നും അൽപ്പം വ്യത്യസ്തമാണ് മാർവെലിന്റെ ലോകം.കുറച്ചു കൂടി ആധുനികമാണ് ആ സാങ്കൽപ്പിക പ്രപഞ്ചം.

എക്സ്-മെൻ അവരുടെ താമസസ്ഥലവും മറ്റു വെല്ലുവിളികളിൽ നിന്നുള്ള ഒളിത്താവളവുമായി ഉപയൊഗിക്കുന്നത് സേവിയേർസ് ഇന്സ്ട്ടിട്ട്യൂട്ട് അഥവാ സേവിയർ സ്കൂൾ ഫൊർ അടു്വാൻസ്ടു് സ്റ്റഡിസ് എന്ന സ്ഥാപനമാണ്.എക്സ്-മെനിന്റെ തുടക്കക്കാരനും ആദ്യകാല നേതാവുമാണ് പ്രൊഫസർ സേവിയർ.അദ്ദേഹമൊരു ടെലിപ്പതിക് മ്യൂട്ടന്റാണ്.അതായത് തന്റെ ഉന്നതമായ മാനസിക ശക്തി കൊണ്ട് മനസ്സുകളുമായി സംസാരിക്കാനും സെറിബ്രോ എന്ന സവിശ്ഏഷ ഉപകരണം കൊണ്ട് മറ്റുള്ള മ്യൂട്ടന്റ്കളെ കണ്ടെത്താനും അദ്ദേഹത്തിനു സാധിക്കും.വൂൾവെറിൻ,സൈക്ലോപ്സ്,സ്ടൊർമ്,ജീൻ ഗ്രേ,കൊളൊസ്സസ്,ഷാടൊ ക്യാറ്റ്,റൊഗ്,ഗാംബിറ്റ്,നൈറ്റ് ക്രോളർ,ആർക്കേഞ്ചൽ,ബീസ്റ്റ് തുടങ്ങിയവരാണ് പ്രശസ്തരായ എക്സ്-മെൻ അംഗങ്ങൾ.
മാഗ്നെടൊ,അപൊകാലിപ്സൊ തുടങ്ങിയവരാണ് പ്രധാന എക്സ്-മെൻ പ്രതിനായകർ.



</doc>
<doc id="300346" url="https://ml.wikipedia.org/wiki?curid=300346" title="ഫോറിൻ മെഡിക്കൽ ഗ്രാജുവേറ്റ്സ് എക്സാമിനെഷൻ">
ഫോറിൻ മെഡിക്കൽ ഗ്രാജുവേറ്റ്സ് എക്സാമിനെഷൻ

വിദേശ മെഡിക്കൽ ബിരുദം നേടിയ ശേഷം ഇന്ത്യയിലേക്ക് തിരിച്ചു വന്നു അവിടെ പ്രാക്ടീസ് നടത്തണമെങ്കിൽ നാഷണൽ ബോർഡ്‌ ഓഫ് എക്സാമിനെഷന്റെ പ്രവേശന പരീക്ഷയോഗ്യത ഇന്ത്യൻ പൌരന്മാർ നേടേണ്ടതുണ്ട്. അതിനായി നടത്തുന്ന പരീക്ഷയാണ് ഫോറിൻ മെഡിക്കൽ ഗ്രാജുവേറ്റ്സ് എക്സാമിനെഷൻ (FMGE) അഥവാ മെഡിക്കൽ കൗൺസിൽ ഓഫ് ഇന്ത്യ സ്ക്രീനിംഗ് ടെസ്റ്റ്. വിദേശ മെഡിക്കൽ സ്കൂൾ ലോകാരോഗ്യ അന്താരാഷ്ട്ര ഡയറക്ടറിയിൽ ലിസ്റ്റ് ചെയ്തിരിക്കണം. ഈ പരീക്ഷ 2002-ൽ ആണ് നിലവിൽ വന്നത്. ഇപ്പോൾ വർഷത്തിൽ രണ്ടു തവണയായി ജൂൺ മാസത്തിലും ഡിസംബർ മാസത്തിലുമായി ഭാരതത്തിലുടനീളമുള്ള വിവിധ പരീക്ഷ കേന്ദ്രങ്ങളിൽ വച്ച് നടത്തപെടുന്നു.
ടെസ്റ്റിന്റെ നിയമവിധേയത്വം ഇന്ത്യൻ കോടതികളിൽ വെല്ലുവിളിയ്ക്കപ്പെട്ടു. പിന്നീടു 2009 ൽ സുപ്രീം കോടതി ശരിവച്ചു.
ഈ പരീക്ഷയെ ചുറ്റിപറ്റി ഒരുപാട് വിവാദങ്ങളും സുതാര്യതയും ചോദ്യംചെയ്യപ്പെട്ടു. പരീക്ഷയ്ക്ക് ശേഷം ചോദ്യ പേപ്പർ തരാൻ അനുവദിച്ചിരുന്നില്ല,പരാജയത്തിന് മേൽ അപ്പീൽ കൊടുത്ത ശേഷം കൃത്യമായ മാർക്ക് ഷീറ്റ്, ഉത്തര ഷീറ്റ് കാണിക്കുന്നില്ല,തുടങ്ങിയ ആരോപണങ്ങൾ കൊണ്ട് വിവാദം സൃഷ്ടിച്ചു. അതിനെ തുടർന്ന് വിദ്യാർത്ഥികൾക്ക് മാർക്ക് വെളിപെടുത്തുവാനായി വിവരാവകാശ കമ്മീഷനിൽ ഹർജി അപ്പീൽ ചെയ്യുകയും ചെയ്തു.


</doc>
<doc id="300348" url="https://ml.wikipedia.org/wiki?curid=300348" title="മുക്രിത്തെയ്യം">
മുക്രിത്തെയ്യം

വടക്കേ മലബാറിൽ കെട്ടിയാടുന്ന ഒരു തെയ്യമാണ് മുക്രിത്തെയ്യം.. മാപ്പിളത്തെയ്യങ്ങളിൽ ഒന്നാണിത്. കാസർഗോഡ് ജില്ലയിലെ കുമ്പള, മഞ്ചേശ്വരം ഭാഗങ്ങളിലാണ് ഈ തെയ്യം പ്രധാനമായും കാണുന്നത്. ഉമ്മച്ചിത്തെയ്യം, ബപ്പിരിയൻ തെയ്യം, പോക്കർ തെയ്യം, കോയിക്കൽ മമ്മദ് തെയ്യം (കലന്തർ മുക്രി), ആലിത്തെയ്യം തുടങ്ങിയവയാണ് മറ്റ് പ്രധാനപ്പെട്ട മാപ്പിളത്തെയ്യങ്ങൾ. ഈ തെയ്യങ്ങൾ സാധാരണ മുസ്ലിമിന്റെ പ്രേതക്കോലങ്ങളായിട്ടാണ് കാണുന്നത്. വിവിധ പേരുകളിൽ അറിയപ്പെടുന്ന ചാമുണ്ഡിത്തെയ്യവുമായി ബന്ധപ്പെട്ട കഥയാണ് മാവിലൻ സമുദായക്കാർ കെട്ടിയാടുന്ന ഈ തെയ്യങ്ങൾക്കുള്ളത്. കോപ്പാളന്മാരും മാപ്പിള തെയ്യങ്ങൾ കെട്ടിയാടാറുണ്ട്.

കാസർഗോഡ്‌ ജില്ലയിൽ കുമ്പള ആരിക്കാടി കാവ്, നർക്കിലക്കാട് കാവ്, കമ്പല്ലൂർ കോട്ട ദേവസ്ഥാനം, പുലിക്കുന്നു ഐവർ പരദേവതാ കാവ്, മൌവ്വേനി കൂലോം, തൃക്കരിപ്പൂർ പേക്കടംകാവ്, മാലോത്ത്‌ കൂലോകം ദേവസ്ഥാനം, നീലേശ്വരം കക്കാട്ട് കാവ് എന്നിവിടങ്ങളിൽ മാപ്പിള തെയ്യങ്ങൾ കെട്ടിയാടുന്നു.


</doc>
<doc id="300365" url="https://ml.wikipedia.org/wiki?curid=300365" title="ബോൺ നത്താലെ">
ബോൺ നത്താലെ

റോമൻ കത്തോലിക്ക സഭയുടെ കീഴിലുള്ള തൃശ്ശൂർ അതിരൂപതയും തൃശൂർ പൗരാവലിയും ചേർന്ന് തൃശ്ശൂർ നഗരത്തിൽ ക്രിസ്തുമസിനോട് അനുബദ്ധിച്ച് ഡിസംബർ മാസത്തിൽ നടത്തുന്ന ക്രിസ്തുമസ് കരോളാണ് ബോൺ നത്താലെ (Buon Natale). ‘ബോൺ നത്താലെ’ എന്ന ഇറ്റാലിയൻ വാക്കിന് ‘മെറി ക്രിസ്മസ്’എന്നാണർത്ഥം. അതിരൂപത ആർച്ച് ബിഷപ്പ് മാർ ആഡ്രൂസ് താഴത്തിന്റെ ആശയമായാണ് 2013-ൽ ബോൺ നത്താലെ ആരംഭിച്ചത്. 

ബോൺ നത്താലെ ആദ്യമായി സംഘടിപ്പിക്കപ്പെട്ടത് 2013-ലാണ്. ഏകദേശം 5000 സാന്റാക്ലോസുകളും തൂവെള്ള വസ്ത്രമണിഞ്ഞ 3000 മാലാഖകുഞ്ഞുങ്ങളും 25 ഫ്ലോട്ടുകളും ഘോഷയാത്രയിൽ പങ്കെടുത്തിരുന്നു. സേക്രഡ്ഹാർട്ട് സ്‌കൂളിൽനിന്ന് ആരംഭിച്ച ഘോഷയാത്ര സ്വരാജ് റൗണ്ട് ചുറ്റി തിരികെ സെന്റ് തോമസ് കോളേജിൽ സമാപിച്ചു. 

18112 പാപ്പമാർ അണിനിരന്ന ബോൺ നത്താലെ ഏറ്റവും കൂടുതൽ സാന്റാക്ലോസുമാർ പങ്കെടുത്ത ഘോഷയാത്രയായി ഗിന്നസ് പുസ്തകം ലോക റെക്കോഡായി അംഗീകരിച്ചു. നോർത്ത്‌ അയർലണ്ടിൽ 13,000 സാന്റാക്ലോസുകൾ അണിനിരന്ന റെക്കോഡ്‌ മറികടന്നാണ് തൃശ്ശൂർ ഈ നേട്ടം കൈവരിച്ചത്. വെളളകരയുളള ചുവപ്പുനിറത്തിലുളള പാന്റ്‌, ഓവർകോട്ട്‌, തൊപ്പി, കറുത്ത ബെൽറ്റ്‌, താടി എന്നിവയായിരുന്നു പാപ്പമാരുടെ വേഷം. ആവർത്തനം ഒഴിവാക്കാൻ ബാർകോഡ് പതിച്ച അപേക്ഷാഫോമുകളാണ്‌ നൽകിയിരുന്നത്‌. ശക്‌തൻ നഗറിലെ രണ്ടുലക്ഷം ചതുരശ്രയടി സ്‌ഥലത്ത്‌ ഇതിനായി 40 കവാടങ്ങൾ ഒരുക്കിയിരുന്നു. 


</doc>
<doc id="300369" url="https://ml.wikipedia.org/wiki?curid=300369" title="സ്പോട്ട് ഇൻ കണ്ണൂർ">
സ്പോട്ട് ഇൻ കണ്ണൂർ

സ്പോട്ട് ഇൻ കണ്ണൂർ ഒരു സ്വതന്ത്ര ഓൺലൈൻ ന്യൂസ് പത്രമാണ് കണ്ണൂരിൽ നിന്നും പ്രസിദ്ധീകരിക്കുന്ന ഈ പത്രത്തിന് കൂടുതലായും വായനക്കാരുള്ളത് ഗൾഫ് മേഖലയിലാണ്.

</doc>
<doc id="300371" url="https://ml.wikipedia.org/wiki?curid=300371" title="ആദിൽ ജുസ്സാവാല">
ആദിൽ ജുസ്സാവാല

ഇംഗ്ലീഷ് കവിയും വിമർശകനുമാണ് ആദിൽ ജുസ്സാവാല. 2014 ൽ ഇംഗ്ലീഷ് കവിതക്കുള്ള കേന്ദ്ര സാഹിത്യ അക്കാദമി പുരസ്കാരം ലഭിച്ചു. 
മുംബൈയിൽ ജനിച്ച ആദിൽ ഇംഗ്ലണ്ടിൽ ആർക്കിടെക്ചർ ബിരുദത്തിനു പഠിച്ചെങ്കിലും പൂർത്തിയാക്കിയില്ല. പിന്നീട് നാടക രചനയിലേക്കു തിരിഞ്ഞു. ഇന്ത്യയിലേക്കു മടങ്ങിയപ്പോൾ മുംബൈ സെന്റ് സേവ്യേഴ്സ് കോളേജിൽ ഇംഗ്ലീഷ് അദ്ധ്യാപകനായി. ഇരുപത്തി രണ്ടാം വയസ്സിൽ 'ലാന്റ്സ് എൻഡ്' എന്ന ശ്രദ്ധേയമായ സമാഹാരം പ്രസി്ദ്ധപ്പെടുത്തി.



</doc>
<doc id="300372" url="https://ml.wikipedia.org/wiki?curid=300372" title="ശ്രീകണ്ഠേശ്വരം">
ശ്രീകണ്ഠേശ്വരം

തിരുവനന്തപുരം ജില്ലയിലെ പ്രധാന നഗരങ്ങളിൽ ഒന്നാണ് ശ്രീകണ്ഠേശ്വരം. ഇവിടെ സ്ഥിതിചെയ്യുന്ന അതിപുരാതന ക്ഷേത്രമാണ് ശ്രീകണ്ഠേശ്വരം മഹാദേവക്ഷേത്രം. പ്രൗഢഗംഭീരമായ ശബ്ദതാരാവലിയെന്ന ബൃഹദ്നിഘണ്ടുവിന്റെ രചനയിലൂടെ പ്രശസ്തനായ എഴുത്തുകാരനായ ശ്രീകണ്ഠേശ്വരം ജി. പത്മനാഭപിള്ളയുടെ ജന്മസ്ഥലം ഇവിടെയാണ്‌. അദ്ദേഹത്തെയും ശ്രീകണ്ഠേശ്വരം എന്ന ചുരുക്കപ്പേരിലാണ് പൊതുവേ അറിയപ്പെടുന്നത്.

ശ്രീകണ്ഠേശ്വരം തിരുവനന്തപുരം നഗരത്തിലെ തിരക്കുള്ള റെസിഡൻഷ്യൽ പ്രദേശങ്ങളിൽ ഒന്നാണ്.കിഴക്ക് ദിശയിലായി പഴവങ്ങാടി, തെക്ക് ദിശയിലായി ഫോർട്ട്‌, പടിഞ്ഞാറായി കൈതമുക്കും സ്ഥിതി ചെയ്യുന്നു. ശ്രീകണ്ഠേശ്വരം പാർക്കും ശ്രീകണ്ഠേശ്വരം മഹാദേവക്ഷേത്രവുമാണ് ഇവിടുത്തെ പ്രധാനപ്പെട്ട ആകർഷണങ്ങൾ.



</doc>
<doc id="300375" url="https://ml.wikipedia.org/wiki?curid=300375" title="സെൽമ (ചലച്ചിത്രം)">
സെൽമ (ചലച്ചിത്രം)

2014ൽ പുറത്തിറങ്ങിയ ഒരു അമേരിക്കൻ ചരിത്ര ചലച്ചിത്രമാണ് സെൽമ. എവ ഡുവേണേ സംവിധാനം ചെയ്തിരിക്കുന്ന ഈ ചിത്രത്തിന്റെ രചന നിർവ്വഹിച്ചിരിക്കുന്നത് പോൾ വെബ്ബാണ്. 1965ൽ അലബാമയിലെ സെൽമയിൽ നിന്നും മോണ്ട്ഗോമറിയിലേക്ക് ജെയിംസ് ബെവെൽ, ഹോസിയ വില്ല്യംസ്, മാർട്ടിൻ ലൂഥർ കിങ് ജൂ., ജോൺ ലൂയിസ് എന്നിവരുടെ നേതൃത്വത്തിൽ നടന്ന മാർച്ചുകളെ അടിസ്ഥാനമാക്കിയാണ് ഈ ചലച്ചിത്രം നിർമ്മിക്കപ്പെട്ടിട്ടുള്ളത്. ഡേവിഡ് ഒയെലോവോ, ടോം വിൽകിൻസൺ, കോമൺ, കാർമൻ ഇയോഗോ എന്നിവർ ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നു.



</doc>
<doc id="300380" url="https://ml.wikipedia.org/wiki?curid=300380" title="പാണിനീയപ്രദ്യോതം">
പാണിനീയപ്രദ്യോതം

ഐ.സി. ചാക്കോ രചിച്ച മലയാള പുസ്തകമാണ് പാണിനീയ പ്രദ്യോതം . 1956 ൽ ഈ പുസ്തകത്തിന് കേന്ദ്ര സാഹിത്യ അക്കാദമി പുരസ്കാരം ലഭിച്ചു. ദീർഘകാലമായി ലഭ്യമല്ലാതിരുന്ന പുസ്തകം 2012 ൽ കേരള ഭാഷാ ഇൻസ്റ്റിറ്റ്യൂട്ട് പുന പ്രസിദ്ധീകരിച്ചിട്ടുണ്ട്. പാണിനി സൂത്രങ്ങളുടെ സമഗ്രമായ വ്യാഖ്യാനമാണിത്.

പാണിനിയുടെ ഗ്രന്ഥം ലളിതമായി തയ്യാറാക്കിയതാണ് പാണിനീയ പ്രദ്യോതം. സംസ്കൃതം പഠിക്കാനാഗ്രഹിക്കുന്ന ഏതൊരാൾക്കും പ്രയോജനപ്പെടുന്ന ഗ്രന്ഥമാണിത് . 


</doc>
<doc id="300386" url="https://ml.wikipedia.org/wiki?curid=300386" title="ദ ഇമിറ്റേഷൻ ഗെയിം">
ദ ഇമിറ്റേഷൻ ഗെയിം

2014ൽ പുറത്തിറങ്ങിയ ഒരു അമേരിക്കൻ ചരിത്രാധിഷ്ഠിത ത്രില്ലർ ചലച്ചിത്രമാണ് ദ ഇമിറ്റേഷൻ ഗെയിം. ബ്രിട്ടീഷ് ഗണിതജ്ഞനും കമ്പ്യൂട്ടർ ശാസ്ത്രത്തിന്റെ പിതാവുമായ അലൻ ട്യൂറിംഗ്, രണ്ടാം ലോകമഹായുദ്ധകാലത്ത് നാസി ജർമ്മനിയുടെ എനിഗ്മ കോഡുകൾ തകർക്കാൻ വേണ്ടി കമ്പ്യൂട്ടർ നിർമ്മിക്കുന്നതും പിന്നീട് സ്വവർഗ്ഗാനുരാഗത്തിന്റെ പേരിൽ ജയിലലാകുന്നതുമാണ് ഇമിറ്റേഷൻ ഗെയിമിന്റെ ഇതിവൃത്തം. ബെനഡിക്ട് കുംബർബാച്ച് അലൻ ട്യൂറിംഗായി അഭിനയിക്കുന്ന ചിത്രം സംവിധാനം ചെയ്തിരിക്കുന്നത് മോർട്ടൻ ടൈൽഡമും രചന ഗ്രഹാം മൂറിന്റേതുമാണ്. ആൻഡ്ര്യൂ ഹോഡ്ജസിന്റെ "അലൻ ട്യൂറിംഗ്: ദ എനിഗ്മ" എന്ന മൂലകൃതിയെ അവലംബിച്ചാണ് ഈ ചലച്ചിത്രം തയ്യാറാക്കിയിരിക്കുന്നത്.



</doc>
<doc id="300390" url="https://ml.wikipedia.org/wiki?curid=300390" title="ഗോപാൽകൃഷ്‌ണ രഥ്‌">
ഗോപാൽകൃഷ്‌ണ രഥ്

ബിപില ദിഗന്ത എന്ന കാവ്യ സമാഹാരത്തിന് 2014 ലെ കേന്ദ്ര സാഹിത്യ പുരസ്കാരം നേടിയ ഒഡിയ കവിയാണ് ഗോപാൽകൃഷ്‌ണ രഥ്‌.
ഒറീസ്സയിലെ സാംബൽപൂരിൽ ജനിച്ചു. ലാ കോളേജ് അദ്ധ്യാപകനായി വിരമിച്ച ഗോപാൽ കൃഷ്ണ രഥ് 1980 ൽ 'ഏക്‌ല മാനസ' എന്ന ആദ്യ കവിതാസമാഹാരം പ്രസിദ്ധീകരിച്ചു. 


</doc>
<doc id="300401" url="https://ml.wikipedia.org/wiki?curid=300401" title="രാജൻ ദേവദാസ്">
രാജൻ ദേവദാസ്

ഇന്തോ-അമേരിക്കൻ ഫോട്ടോഗ്രാഫറായിരുന്നു രാജൻ ദേവദാസ് (1921 - 26 ഡിസംബർ 2014). നെഹ്രു മുതൽ മൻമോഹൻ സിങ് വരെയുള്ള ഇന്ത്യാ പ്രധാനമന്ത്രിമാർ അമേരിക്ക സന്ദർശിച്ചപ്പോൾ ഫോട്ടോയെടുത്തിരുന്നത് അദ്ദേഹമായിരുന്നു. 2002-ൽ ഇന്ത്യ പദ്മശ്രീ അവാർഡ് നൽകി ആദരിച്ചു. 
തിരുവനന്തപുരത്ത് ജനിച്ചു. വാരണാസിയിലും ഇത്തരേന്ത്യയിലുമായിരുന്നു ബാല്യം. ബനാറസ് ഹിന്ദു യൂണിവേഴ്‌സിറ്റിയിൽ അഡ്മിനിസ്‌ട്രേറ്റീവ് അസിസ്റ്റന്റായി ജോലി ചെയ്തു. 1955-ൽ പരിശീലനപരിപാടിയുടെ ഭാഗമായി അമേരിക്കയിലെത്തി. ന്യൂയോർക്കിലെ സ്‌കൂൾ ഫോർ പബ്ലിക്ക് റിസർച്ചിൽനിന്ന് പത്രപ്രവർത്തനത്തിലും പബ്ലൂക്ക് റിലേഷനിലും യോഗ്യത നേടി. വാഷിങ്ടണിലെ ഇന്ത്യാ എംബസിയിലെ ഔദ്യോഗിക ഫോട്ടോഗ്രാഫറായിരുന്നു. 


</doc>
<doc id="300404" url="https://ml.wikipedia.org/wiki?curid=300404" title="ഗോവിന്ദറേ എച്ച്. നായിക്">
ഗോവിന്ദറേ എച്ച്. നായിക്

കന്നഡ കവിയും എഴുത്തുകാരനുമാണ് ഗോവിന്ദറേ എച്ച്. നായിക് എന്ന ജി.എച്ച്‌. നായക്‌(ജനനം : 1935). 2014 ൽ ഉപന്യാസത്തിനുള്ള കേന്ദ്ര സാഹിത്യ അക്കാദമി പുരസ്കാരം ഉത്തരാർധ എന്ന സമാഹാരത്തിനു ലഭിച്ചു.
ഉത്തര കർണാടകയിലെ അംകോളയിൽ ജനിച്ചു. മൈസൂർ സർവകലാശാലയിൽ കന്നഡ പ്രൊഫസറാണ്.



</doc>
<doc id="300407" url="https://ml.wikipedia.org/wiki?curid=300407" title="മാധവി സർദേശായി">
മാധവി സർദേശായി

കൊങ്കിണി സാഹിത്യകാരിയാണ് മാധവി സർദേശായി (7 ജൂലൈ 1962 - 22 ഡിസംബർ 2014). 2014 ലെ കേന്ദ്ര സാഹിത്യ അക്കാദമി പുരസ്കാരം ഇവരുടെ മൻതാൻ എന്ന ഉപന്യാസ സമാഹാരത്തിനായിരുന്നു. 
സാഹിത്യ പാരമ്പര്യമുള്ള കുടുംബത്തിൽ ജനിച്ചു. ജ്ഞാനപീഠ ജേതാവ് രവീന്ദ്ര കേൽക്കറിന്റെ മരുമകളാണ്. ഭാഷാ ശാസ്ത്രത്തിൽ ബിരുദാനന്തര ബിരുദവും പി.എച്ച്.ഡിയും നേടി. ഗോവ സർവകലാശാല കൊങ്കിണി വകുപ്പു മേധാവിയായ ഇവർ കൊങ്കിണി സാഹിത്യ മാസിക ജാഗിന്റെ പത്രാധിപരായും പ്രവർത്തിച്ചു.. ലോക്‌മത് ദിനപത്രത്തിന്റെ ഗോവ എഡിഷൻ പത്രാധിപർ രാജു നായികിന്റെ ഭാര്യയാണ്.




</doc>
<doc id="300409" url="https://ml.wikipedia.org/wiki?curid=300409" title="അശ്വിൻ മേത്ത">
അശ്വിൻ മേത്ത

നിശ്ചലഛായാഗ്രഹകനും ഗുജറാത്തി എഴുത്തുകാരനുമായിരുന്നു അശ്വിൻ മേത്ത (മരണം :2014). 2014 ൽ ഉപന്യാസത്തിനുള്ള കേന്ദ്ര സാഹിത്യ അക്കാദമി പുരസ്കാരം 'ഛബ്ബി ബീത്ത റാണി' എന്ന ഉപന്യാസ സമാഹാരത്തിനു ലഭിച്ചു.
മുംബൈയിലെ തിരക്കുകളിൽ നിന്നൊഴിഞ്ഞ് 1981 ൽ ഗുജറാത്തിലെ കടലോര ഗ്രാമത്തിലേക്കു മാറി. നിരവധി പ്രകൃതി ദൃശ്യങ്ങൾ പകർത്തിയ മേത്തയുടെ ചിത്രങ്ങൾ ആൻസൽ ആദംസ് ചിത്രങ്ങളോട് താരതമ്യപ്പെടുത്തപ്പെട്ടിട്ടുണ്ട്. 



</doc>
<doc id="300418" url="https://ml.wikipedia.org/wiki?curid=300418" title="തൃശ്ശൂരിലെ പ്രധാന സംഭവങ്ങൾ">
തൃശ്ശൂരിലെ പ്രധാന സംഭവങ്ങൾ

തൃശ്ശൂരിൽ നടന്ന ചരിത്രപ്രധാന്യമുള്ള സംഭവങ്ങൾ ഉൾക്കൊള്ളിക്കുന്ന സമയരേഖയാണ് ചുവടെ കൊടുത്തിരിക്കുന്നത്.


</doc>
<doc id="300421" url="https://ml.wikipedia.org/wiki?curid=300421" title="1888">
1888

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ എൻപത്തി എട്ടാം വർഷമായിരുന്നു 1888.


</doc>
<doc id="300428" url="https://ml.wikipedia.org/wiki?curid=300428" title="ചന്ദ്രശേഖര റെഡ്‌ഡി">
ചന്ദ്രശേഖര റെഡ്‌ഡി

തെലുഗു സാഹിത്യകാരനും അദ്ധ്യാപകനുമാണ് രാച്ചപലം ചന്ദ്രശേഖര റെഡ്‌ഡി(16 ഒക്ടോബർ 1948). മന നവലലു- മന കതനികലു എന്ന സാഹിത്യ നിരൂപണ ഗ്രന്ഥത്തിന്റെ രചനയ്ക്ക് 2014 ൽ നിരൂപണത്തിനുള്ള കേന്ദ്ര സാഹിത്യ അക്കാദമി പുരസ്കാരം ലഭിച്ചു. പതിമൂന്നോളം നോവലുകളും പതിനൊന്ന് ചെറുകഥൈ സമാഹാരങ്ങളും പ്രസിദ്ധപ്പെടുത്തിയിട്ടുണ്ട്.
ആന്ധ്രാ പ്രദേശിലെ ചിറ്റൂരിനടുത്ത് ജനിച്ചു. തെലുഗുവിൽഡോക്ടറേറ്റ് നേടിയിട്ടുണ്ട്. കടപ്പായിലെ സി.പി.ബ്രൗൺ ലാങ്വേജ് റിസർച്ച് സെന്ററിന്റെ ചുമതല വഹിക്കുന്ന അദ്ധ്യാപകനാണ്. 
ജന വിജ്ഞാന വേദിക എന്ന സംഘടനയുടെ പ്രസിഡന്റാണ്.


</doc>
<doc id="300431" url="https://ml.wikipedia.org/wiki?curid=300431" title="മന നവലലു- മന കതനികലു">
മന നവലലു- മന കതനികലു

2014 ൽ നിരൂപണത്തിനുള്ള കേന്ദ്ര സാഹിത്യ അക്കാദമി പുരസ്കാരം ലഭിച്ച കൃതിയാണ് മന നവലലു- മന കതനികലു . രാച്ചപലം ചന്ദ്രശേഖര റെഡ്‌ഡിയാണ് കർത്താവ്. 


</doc>
<doc id="300433" url="https://ml.wikipedia.org/wiki?curid=300433" title="ഉള്ളൂർ ബാലസുബ്രഹ്മണ്യസ്വാമി ക്ഷേത്രം">
ഉള്ളൂർ ബാലസുബ്രഹ്മണ്യസ്വാമി ക്ഷേത്രം

കേരളത്തിന്റെ ഭരണതലസ്ഥാനമായ തിരുവനന്തപുരം നഗരഹൃദയത്തിൽ ഉള്ളൂർ കൊച്ചുള്ളൂർ ഗ്രാമത്തിൽ സ്ഥിതിചെയ്യുന്ന പുരാതന ക്ഷേത്രമാണ് ഉള്ളൂർ ബാലസുബ്രഹ്മണ്യസ്വാമിക്ഷേത്രം. കിഴക്കു ദർശനമായി ബാലസുബ്രഹ്മണ്യനാണ് ഇവിടുത്തെ മൂർത്തി. വട്ടശ്രീകോവിൽ. 16 കരിങ്കൽത്തൂണുകളീലാണ് മുഖമണ്ഡപം. മിക്കവാറും കരിങ്കല്ലിൽ തീർത്ത അപൂർവ്വമായ ഈ മഹാക്ഷേത്രം തിരുവിതാംകൂർ ദേവസ്വം ബോർഡിന്റെ കീഴിലാണ്. കേരളത്തിലെ അറിയപ്പെടുന്ന ഗജരാജനായ ഉള്ളൂർ കാർത്തികേയൻ ഈ ക്ഷേത്രത്തിലെ ആനയാണ്. 

നെടുമങ്ങാട് രാജാക്കന്മാരുടെ ആയിരുന്നു ഈ ക്ഷേത്രം. പുറത്തുള്ള അയ്യപ്പനായിരുന്നു അന്ന് മുഖ്യപ്രതിഷ്ഠ. ഒരിക്കൽ രാജാവിന് ഒരു സ്വപ്നത്തിൽ ശാസ്താവ് പ്രത്യക്ഷപ്പെട്ട് തന്റെ സോദരനായ സുബ്രഹ്മണ്യനെക്കൂടി ഇവിടെ പ്രതിഷ്ഠിക്കണമെന്ന് ആവശ്യപ്പെട്ടു. അങ്ങനെ നെടുമങ്ങാട് രാജാവിന്റെ മേൽനോട്ടത്തിലാണ് സുബ്രഹ്മണ്യനെ പ്രതിഷ്ഠിച്ചത്. 
ശ്രീകോവിലിന്റെ ദർശനം കിഴക്കോട്ടാണ്. ക്ഷേത്രത്തിനു മുമ്പിൽ ഒരു വലിയ കുളമുണ്ട്. ശ്രീകോവിലിനു ചുറ്റും അതിസുന്ദരമായ ദാരുശില്പങ്ങൾ കൊണ്ട് അലംകൃതമാണ്. 

ദീർഘചതുരാകൃതിയിലുള്ള വിശാലമായ ക്ഷേത്രക്കുളം അമ്പലത്തിനു മുന്നിൽ വിരാജിക്കുന്നു. ഭഗവാന്റെ ഉഗ്രഭാവത്തിന്ന് ശാന്തതലഭിക്കാനുള്ള പ്രതീകമായിട്ട് പ്രതിഷ്ഠയുമായി അഭേദ്യബന്ധമുള്ള ഭഗവാന്റെ ഒരംഗമായി കണക്കാക്കിയാണ് ക്ഷേത്രത്തിനു മുമ്പിൽ കുളം നിർമ്മിച്ചിരിക്കുന്നത്.
ശ്രീകോവിലുകളുടെ ദർശനം കിഴക്കോട്ടാണ്. ക്ഷേത്രത്തിനു മുമ്പിൽ ഒരു കുളമുണ്ട്. ഇവിടെ ദിവസേന അഞ്ച് പൂജകളും മൂന്ന് ശീവേലികളും നടത്തിവരുന്നു. ശാസ്താവ്, ഗണപതി, ശിവൻ, നാഗദൈവങ്ങൾ എന്നിവരാണ് ഇവിടത്തെ ഉപദേവതകൾ.

ആനയുടെ ആകാരം പോലെ വലിപ്പത്തിന്റെ ഗാംഭീര്യം അനുഭവിപ്പിക്കുന്ന പതിനാറു തൂണുകളോട് കൂടിയ ഇവിടുത്തെ ആനക്കോട്ടിൽ പുതുതായി പണികഴിപ്പിച്ചതാണ്

മീനമാസത്തിൽ ഉത്രം ആറാട്ട് വരുന്ന വിധത്തിലാണ് ഉത്സവം 
ദേശീയപാത തിരുവനന്തപുരത്ത് ഉള്ളൂരിൽ കൊച്ചുള്ളൂരിൽ ആണ് റൂട്ടിൽ ക്ഷേത്രം. ക്ഷേത്രത്തെ ചുറ്റി മുൻ വശത്തേക്ക് കുളം ചുറ്റി റോഡ് പോകുന്നു. കേശവദാസപുരത്തുനിന്നും ക്ഷേത്രതിലേക്ക് എത്താം. .


</doc>
<doc id="300442" url="https://ml.wikipedia.org/wiki?curid=300442" title="നന്ദാ ഹൻഖിം">
നന്ദാ ഹൻഖിം

നേപ്പാളി ചെറുകഥാകൃത്തും എഴുത്തുകാരനുമാണ് നന്ദാ ഹൻഖിം. 'സത്താ ഗ്രഹൺ' എന്ന ചെറുകഥാ സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
ഹീരാലാലിന്റെയും രാധാറായിയുടെയും മകനാണ്. ഡാർജലിംഗ്സർക്കാർ കലാലയത്തിൽ നിന്ന് ബിരുദം പൂർത്തിയാക്കി. ഉപന്യാസം, ചെറുകഥ, കവിത, നാടകം, കുട്ടികൾക്കുള്ള കഥകൾ എന്നീ മേഖലകളിലായി പതിന്നാറോളം രചനകൾ പ്രസിദ്ധീകരിച്ചു. 1964 ൽ പ്രസിദ്ധീകരിച്ച ലാസ് ആണ് ആദ്യ നോവൽ. കഹി അദ്യാരോ കഹി ഉജ്ജലോ(Kahi Adhyaro Kahi Ujjyalo -1988 ) എന്ന സിനിമക്ക് തിരക്കഥയെഴുതി.


</doc>
<doc id="300444" url="https://ml.wikipedia.org/wiki?curid=300444" title="കെ.എൽ.10 പത്ത്">
കെ.എൽ.10 പത്ത്

ഉണ്ണി മുകുന്ദൻ നായകനായി നവാഗതനായ മുഹ് സിൻ പരാരി രചനയും സംവിധാനവും നിർവഹിക്കുന്ന ചിത്രമാണ് കെ. എൽ.10 പത്ത് . ലാൽ ജോസിന്റെ നിർമ്മാണവിതരണകമ്പനിയായ എൽ.ജെ ഫിലിംസാണ് ചിത്രം തിയറ്ററുകളിലെത്തിക്കുന്നത്. ഒരു റൊമാൻറിക് കോമഡി ചിത്രമാണ് കെ. എൽ.10 പത്ത്. 
മലപ്പുറത്തെ സാംസ്കാരിക, രാഷ്ട്രീയ കാര്യങ്ങളാണ് റൊമാൻറിക് കോമഡിയിലൂടെ അവതരിപ്പിക്കുന്നത്. മലപ്പുറം കാൽപന്തുകളിയുടെ നാടായതിനാൽ ഫുട്ബാളും ചിത്രത്തിലുണ്ടാകും. 



</doc>
<doc id="300445" url="https://ml.wikipedia.org/wiki?curid=300445" title="ജസ്‌വീന്ദർ">
ജസ്‌വീന്ദർ

പഞ്ചാബി കവിയും എഞ്ചിനീയറുമാണ് ജസ്‌വീന്ദർ. 'അഗർബത്തി' എന്ന കാവ്യ സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
ബത്തിൻഡ ജില്ലയിലെ കലാൽവലൻ ഗ്രാമത്തിൽ ജനിച്ചു. 1970 ൽ കാഫി എന്ന ആദ്യകാവ്യ സമാഹാരം സുഹൃത്തുക്കളുടെ സഹായത്തോടെ പ്രസിദ്ധീകരിച്ചു. ഗുരു തേഗ് ബഹാദൂരിലെ സർക്കാർ പോളിടെക്നിക്കിലെ വിദ്യാഭ്യാസകാലത്ത് പഞ്ചാബ് സ്റ്റുഡൻറ്സ് യൂണിയനിലും സി.പി.ഐ.എം.എലിലും സജീവ പ്രവർത്തകനായിരുന്നു. അടിയന്തരാവസ്ഥ കാലത്ത് നാലു വർഷത്തോളം ഒളിവിൽ കഴിഞ്ഞു. പിന്നീട് വിദ്യാഭ്യാസം പൂർത്തീകരിച്ചു. ഗുരു ഗോബിന്ദ് സിംഗ് തെർമൽ പ്ലാന്റിൽ എഞ്ചിനീയറാണ്. ആറു കാവ്യ സമാഹാരങ്ങൾ പ്രസിദ്ധപ്പെടുത്തി. 


</doc>
<doc id="300468" url="https://ml.wikipedia.org/wiki?curid=300468" title="ഫാബ്രിക്കേറ്റഡ്">
ഫാബ്രിക്കേറ്റഡ്

മനുഷ്യാവകാശം പ്രമേയമാക്കി തയ്യാറാക്കിയ ഡോക്യുമെന്ററിയാണ് ഫാബ്രിക്കേറ്റഡ്. പ്രമുഖ ഡോക്യുമെന്റി സംവിധായകൻ കെ.പി. ശശി സംവിധാനം ചെയ്ത ചിത്രം പുറത്തിറക്കിയത് സോളിഡാരിറ്റി യൂത്ത് മൂവ്‌മെന്റ് ആണ്. 2013 ഫെബ്രുവരി 28 നാണ് ചിത്രം പുറത്തിറങ്ങിയത്. അന്യായമായി ഇന്ത്യൻ ജയിലുകളിൽ തടവിലായിക്കഴിയുന്നവരുടെ വിമോചനത്തിന് വേണ്ടിയുള്ള കാമ്പയിൻ ചിത്രമാണ് ഫാബ്രിക്കേറ്റഡ്.

ഇന്ത്യയിലെ ജയിലുകളിൽ കഴിയുന്ന നിരപരാധികളായ തടവുകാരെ കുറിച്ചും കള്ളക്കേസുകളിലൂടെയും കരിനിയമങ്ങളിലൂടെയും പ്രതി ചേർക്കപ്പെട്ട സമൂഹത്തിന്റെ വിവിധ ശ്രേണിയിലുള്ള വ്യക്തികളെ കുറിച്ചുമുള്ള ഡോക്യുമെന്ററിയാണ് ഫാബ്രിക്കേറ്റഡ്. മാവോയിസ്റ്റ് , രാജ്യദ്രോഹി, തീവ്രവാദി തുടങ്ങിയ വിശേഷങ്ങൾ ചാർത്തിയാൽ എന്തു ജനാധിപത്യധ്വംസനവും പീഡനവും നടത്താവുന്ന അവസ്ഥയാണ് നിലനിൽക്കുന്നത്. കരിനിയമങ്ങളിലൂടെ വിചാരണ കൂടാതെ നിരപരാധികളെ തടവിലിടുമ്പോൾ കാറ്റിൽ പറത്തുന്നത് ജനാധിപത്യ തത്ത്വങ്ങളാണെന്നാണ് ഫാബ്രിക്കേറ്റഡ് വിശദീകരിക്കുന്നു. ഈ നിലപാടുകൾക്ക് ഏറ്റവും പ്രധാനപ്പെട്ട ഉദാഹരണമായി കാണിക്കുന്നത് അബ്ദുന്നാസർ മഅ്ദനിയാണ്. മഅ്ദനിയുടെ നിരപരാധിത്വം സമർഥിച്ചു കൊണ്ടാണ് ഈ പ്രമേയം അവതരിപ്പിക്കുന്നത്. മഅ്ദനിയടക്കമുള്ളവരുടെ മോചനത്തിനായുള്ള കാമ്പയിൻ ചിത്രമായും ഫിലിമിനെ വിശേഷിപ്പിക്കുന്നു.
ഡോക്യുമെൻററിയിൽ വ്യത്യസ്ത രംഗത്തുള്ള മനുഷ്യാവകാശ പ്രവർത്തകർ പങ്കെടുക്കുന്നുണ്ട്. 

ആറാമത് കേരള അന്താരാഷ്ട്ര ഡോക്യുമെന്ററി ഹ്വസ്വ ചലച്ചിത്ര മേളയിൽ ഷോകെയ്‌സ്- ലോംഗ് ഡോക്യുമെന്ററി വിഭാഗത്തിൽ അബ്ദുൽ നാസർ മഅദനിയുടെ ജയിലനുഭവം മുൻനിർത്തി നിരപരാധികളായ മനുഷ്യർക്കുനേരെയുള്ള ഭരണകൂട ഭീകരതയുടെ കഥപറയുന്ന ഫാബ്രിക്കേറ്റഡ് പ്രദർശനമുണ്ടായിരുന്നു. 2014 ജൂൺ 11 ചൊവ്വ തിരുവനന്തപുരം കൈരളി തീയറ്ററിലാണ് പ്രദർശിപ്പിച്ചത്. . ദേശീയ തലത്തിൽ ശ്രദ്ധേയമായ ഈ ഫിലിം ഡൽഹി യൂണിവേഴ്സിറ്റി, ജാമിഅ മില്ലിയ്യ, ജവപർലാൽ നെഹ്രു യൂണിവേവ്സിറ്റി എന്നിവിടങ്ങളിൽ പ്രദർശിപ്പിക്കുകയും പ്രമുഖ മനുഷ്യാവകാശ പ്രവർത്തകരായ ഡോ.ബിനായക് സെൻ, വജാഹത്ത് ഹബീബുല്ല, അഡ്വ. റബേക്ക ജോൺ , മനീഷ സേഥി എന്നിവർ സംബന്ധിക്കുകയും ചെയ്തു.. ചിത്രത്തിന്റെ പ്രഥമ പ്രദർശനം കോഴിക്കോട് അളകാപുരി ഓഡിറ്റോറിയത്തിൽ വെച്ച് നടന്നു. തുടർന്ന് കേരളത്തിന്റെ വിവിധ ഭാഗങ്ങളിലും ഗൾഫ് നാടുകളിലും ചിത്രപ്രദർശനവും സെമിനാറുകളും നടന്നിരുന്നു.


</doc>
<doc id="300474" url="https://ml.wikipedia.org/wiki?curid=300474" title="കണ്ണെയാട്">
കണ്ണെയാട്

ഇന്ത്യയിൽ തമിഴ്‌നാട്ടിൽ കണ്ടുവരുന്ന ഒരു നാടൻ ഇനം കോലാടാണ് കണ്ണെയാട് / കന്നി ആട്. ഉയർന്ന പ്രത്യുല്പാദന ശേഷിയും രോഗപ്രതിരോധ ശേഷിയുമുള്ള ഒരു ഇനമാണിത്.


</doc>
<doc id="300476" url="https://ml.wikipedia.org/wiki?curid=300476" title="ഉത്‌പൽ കുമാർ ബസു">
ഉത്‌പൽ കുമാർ ബസു

ബംഗാളി സാഹിത്യകാരനും അദ്ധ്യാപകനുമാണ് ഉത്‌പൽ കുമാർ ബസു(ജനനം :3 ഓഗസ്റ്റ് 1939). 'പിയാ മനാ ഭാവെ' എന്ന കാവ്യ സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.

പഴയ കൊൽക്കത്തയിലെ ബിഭാനിപൂരിൽ ജനിച്ചു. ജിയോളജസ്റ്റായി പരിശീലനം നേടി. ധാരാളം വിദേശ രാജ്യങ്ങൾ സന്ദർശിച്ചു. അദ്ധ്യാപകനാണ്. 1950 ൽ കോളേജിലെ അദ്ധ്യാപക ജോലി ഉപേക്ഷിച്ചു. യൂറോപ്പിലെ സോഷ്യലിസ്റ്റ് ഗ്രൂപ്പുകളുമായി അടുത്ത ബന്ധം പുലർത്തി. അമേരിക്കൻ കവി അലൻ ഗിന്നസ്ബർഗ്ഗിന്റെ സുഹൃത്തായിരുന്നു. ഉത്പലിന്റെ അബർ പുരി സീരിസ്, പുരി സീരിസ് തുടങ്ങിയ യാത്രാ കവിതാ പരമ്പരകൾ പ്രസിദ്ധമാണ്.


</doc>
<doc id="300478" url="https://ml.wikipedia.org/wiki?curid=300478" title="സൂറത്തി ആട്">
സൂറത്തി ആട്

ഇന്ത്യയിലെ വളരെ പ്രസിദ്ധമായ ആടിനമാണ് സൂരത്തി ആട്. സൂരത്തിലും ബറോഡയിലും മറ്റും കാണപ്പെടുന്ന ഈ ഇനത്തിന്റെ നിറം വെളുപ്പാണ്. രണ്ടു ലിറ്റർ പാലുവരെ ഈ ഇനം ആടുകൾ ഉല്പാദിപ്പിക്കുന്നു.


</doc>
<doc id="300481" url="https://ml.wikipedia.org/wiki?curid=300481" title="ഉർഖാവോ ഗ്വര ബ്രഹ്‌മ">
ഉർഖാവോ ഗ്വര ബ്രഹ്‌മ

ബോഡോ ഭാഷയിലെഴുതുന്ന കവിയും മുൻ രാജ്യസഭാംഗവുമാണ് ഉർഖാവോ ഗ്വര ബ്രഹ്‌മ(ജനനം: 1 ജൂലൈ 1963). 'ഉദാൻഗ്നിഫ്രായ് ഗിഡിംഗ്ഫെന്നൈ' എന്ന കാവ്യ സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
ഹർകേശ്വർ ബ്രഹ്മയുടെയും രൂപശ്രീ ബ്രഹ്മയുടെയും മകനായി ആസാമിലെ കൊക്രജാറിൽ ജനിച്ചു. കൊക്രജാർ കോളേജിലും ഗോഹാട്ടി സർവകലാശാലയിലും പഠിച്ചു. ബി.എ ബിരുദം നേടി.
ബോഡോ വിദ്യാർത്ഥി മുന്നേറ്റത്തിന്റെ ഭാഗമായി പ്രവർത്തിച്ചു. അക്കാലത്തേ സാംസ്കാരിക പ്രവർത്തനത്തിലും എഴുത്തിലും സജീവമായിരുന്നു. ബോഡോ ഭാഷയിൽ ഒരു പൊതു വിജ്ഞാന മാസിക പുറത്തിറക്കിയിരുന്നു. 1996 -2001 കാലത്ത് ആൾ ബോഡോ സ്റ്റുഡന്റ്സ് യൂണിയൻ പ്രസിഡന്റായിരുന്നു. ബോഡോലാന്റ് മുന്നേറ്റത്തിന്റെ കൺവീനറായും പ്രവർത്തിച്ചു. ഏപ്രിൽ 2002 ൽ രാജ്യ സഭാംഗമായി. 2004 ഫെബ്രുവരി വരെ തുടർന്നു. 



</doc>
<doc id="300488" url="https://ml.wikipedia.org/wiki?curid=300488" title="ആഷാ മിശ്ര">
ആഷാ മിശ്ര

മൈഥിലി ഭാഷയിലെഴുതുന്ന സാഹിത്യകാരിയാണ് ആഷാ മിശ്ര. 'യു ചാറ്റ്' എന്ന നോവലിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.


</doc>
<doc id="300492" url="https://ml.wikipedia.org/wiki?curid=300492" title="രാംപാൽസിങ്‌ രാജ്‌പുരോഹിത്‌">
രാംപാൽസിങ്‌ രാജ്‌പുരോഹിത്

രാജസ്ഥാനി ചെറുകഥാകൃത്താണ് രാംപാൽസിങ്‌ രാജ്‌പുരോഹിത്‌ . 'സുന്ദർ നയീ സുധ' എന്ന ചെറുകഥാ സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.


</doc>
<doc id="300494" url="https://ml.wikipedia.org/wiki?curid=300494" title="ജമാദാർ കിസ്‌കു">
ജമാദാർ കിസ്‌കു

സന്താളി സാഹിത്യകാരനും നാടകകൃത്തുമാണ് ജമാദാർ കിസ്‌കു. 'മാലാ മുധം' എന്ന നാടക സമാഹാരത്തിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.


</doc>
<doc id="300495" url="https://ml.wikipedia.org/wiki?curid=300495" title="ഊഞ്ഞാൽ (നോവൽ)">
ഊഞ്ഞാൽ (നോവൽ)

വിലാസിനി എന്ന തൂലിക നാമത്തിലറിയപ്പെടുന്ന എം കെ മേനോൻ എഴുതിയ നോവലാണ്‌ ഊഞ്ഞാൽ.

വിജയൻ എന്ന പ്രധാന കഥാപാത്രത്തിലൂടെയാണ് ഈ നോവലിൽ കഥ പറയുന്നത്.സിംഗപ്പൂരിൽ നിന്നും നാട്ടിലേക്കു വരുന്ന വിജയൻ, പത്തുവർഷം മുൻപ് സിംഗപ്പൂരിലേക്ക് നാട് വിട്ടതാണ്.ആയാൽ സ്നേഹിച്ചിരുന്ന വിനോദിനിയെ വിവാഹം കഴിക്കണം എന്ന ഉദേശത്തോടു കൂടി വരുന്ന വിജയൻ അവളുടെ വിവാഹം കഴിഞ്ഞു എന്ന വിവരമാണു അറിയുന്നത്. എന്നാൽ പിന്നീടു വിധവയായ വിനോദിനിയെ വിവാഹം കഴിക്കാൻ ,വിജയൻ തീരുമാനിക്കുന്നു.എന്നാൽ സിംഗപ്പൂരിൽ വിജയന് റീത എന്ന സ്ത്രീയുമായുള്ള ബന്ധം വിനോദിനി അറിയുമ്പോൾ, വിവാഹം നടക്കുന്നില്ല

ഈ നോവലിൽ വിജയൻ എന്ന കഥാപാത്രത്തിനു ഒരു പരാജിതന്റെ മുഖം ആണ്, കഥാകൃത്ത്‌ നൽകിയിരിക്കുന്നത് . 


</doc>
<doc id="300496" url="https://ml.wikipedia.org/wiki?curid=300496" title="രമേശ്‌ചന്ദ്ര ഷാ">
രമേശ്‌ചന്ദ്ര ഷാ

ഹിന്ദി സാഹിത്യകാരനും അദ്ധ്യാപകനുമാണ് രമേശ്‌ചന്ദ്ര ഷാ. 'വിനായക് ' എന്ന നോവലിന്റെ രചനയ്ക്ക് 2014 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു. എട്ട് നോവലുകളും നിരവധി ചെറുകഥാ സമാഹാരങ്ങളും കവിതകളും നാടകങ്ങളും രചിച്ചു. 2004 ൽ പത്മശ്രീ പുരസ്കാരം ലഭിച്ചു. 
ഉത്തർഖണ്ഡിലെ അൽമോറയിൽ ജനിച്ചു. ഭോപ്പാലിലെ ഹമീദിയ സർവകലാശാലയിലെ ഇംഗ്ലീഷ് വകുപ്പ് മേധാവിയായി 2000 ൽ വിരമിച്ചു. ഭാര്യ ജ്യോത്സ്ന മിലനും വിവർത്തകയും എഴുത്തുകാരിയുമാണ്.


</doc>
<doc id="300501" url="https://ml.wikipedia.org/wiki?curid=300501" title="കൊങ്ങിലിടി">
കൊങ്ങിലിടി

കേരളത്തിൽ ഭഗവതി (ഭദ്രകാളി ) ക്ഷേത്രങ്ങളിൽ പണ്ടുകാലത്ത് മനുഷ്യരുടെ തലക് ഉരലിലിട്ട് ഇടിച്ചു ചതച്ച് നിവേദ്യം ഉണ്ടാക്കുന്ന ഒരു ദുരാചാരം നിലനിന്നിരുന്നു. പൊങ്ങിലിടി , കൊങ്ങിലിടി എന്നീപേരുകളിലാണ് ഇത് അറിയപ്പെട്ടിരുന്നത്. പിന്നീട് മനുഷ്യരുടെ തലക്ക് പകരം ഇളനീർ തേങ്ങ മനുഷ്യ തലയോട്ടിയുടെ ആകൃതിയിൽ ചെത്തിയെടുത്ത്, ചോരക്കു പകരം 'ഗുരുസി ' ചേർത്ത് പ്രതീകാത്മകമായി നടത്തി തുടങ്ങി.

</doc>
<doc id="300508" url="https://ml.wikipedia.org/wiki?curid=300508" title="വിക്കിപര്യടനം">
വിക്കിപര്യടനം

ഒരു വിക്കിമീഡിയ സംരംഭമാണ് വിക്കിപര്യടനം(). സ്വതന്ത്ര യാത്രാപുസ്തകമാണിത്. ലോകത്തെമ്പാടുമുള്ള പ്രധാന ടൂറിസ്റ്റ് കേന്ദ്രങ്ങളിൽ എത്തിപ്പെടുന്ന ഒരാൾക്ക് ആവശ്യമായ എല്ലാ സംഗതികളും ഉൾക്കൊള്ളിച്ചുകൊണ്ട് വെബ് അടിസ്ഥാനത്തിൽ സേവനം ലഭ്യമാക്കുക എന്നതാണ് ഇതിന്റെ ലക്ഷ്യം.


</doc>
<doc id="300542" url="https://ml.wikipedia.org/wiki?curid=300542" title="പന്തളം ഗോപിനാഥ്">
പന്തളം ഗോപിനാഥ്

മലയാളചലച്ചിത്രനിർമ്മാതാവായിരുന്നു പന്തളം ഗോപിനാഥ്. ഏഴു ചലച്ചിത്രങ്ങൾ ഇദ്ദേഹം നിർമ്മിച്ചിട്ടുണ്ട്. സെവൻആർട്‌സ് ഫിലിംസിന്റെ ആദ്യകാല പങ്കാളിയുമായിരുന്നു ഗോപിനാഥ്. നേവിയിൽ ഉദ്യോഗസ്ഥനായിരുന്നു ഇദ്ദേഹം. 1980-2000 കാലയളവിലാണ് ഇദ്ദേഹം നിർമ്മാതാവായിരുന്നത്. 2014 ഡിസംബർ 13-ന് ഹൃദയാഘാതത്തെത്തുടർന്ന്‌ ചെന്നൈയിൽ വച്ച് അന്തരിച്ചു.



</doc>
<doc id="300552" url="https://ml.wikipedia.org/wiki?curid=300552" title="രമേശ്‌ രാസ്കർ">
രമേശ്‌ രാസ്കർ

രമേശ്‌ രാസ്കർ എം ഐ ടി യിലെ അസോസിയേറ്റ് പ്രൊഫസർ ആണ് .എം ഐ ടി യിലെ മീഡിയ ലാബിന്റെ കാമെറ കൾച്ചർ ഗ്രൂപിന്റെ തലവനുമാണ്.അദ്ദേഹത്തിന് ടി ആർ 100 എന്ന അവാർട് ടെക്നോളജി റിവ്യുയിൽ നിന്നും ലഭിച്ചിട്ടുണ്ട്.ചിത്രങ്ങൾ ഒരു നിമിഷത്തിൽ എടിക്കുന്ന ഫെമറ്റോ ക്യാമറ ഉപയോഗിച്ച് അദ്ദേഹം ധാരാളം അതിവേഗതയുള്ള ചിത്രങ്ങൾ തന്റെ ലാബിൽ നിന്നും തയ്യാറാക്കിയിട്ടുണ്ട്.ലേസർ ലൈറ്റിന്റെ തീവ്രത ഉപയോഗിച്ച് എല്ലാ കോണറുകളും കാണാനുള്ള ഒരു ക്യാമറകൂടി അവിടെ രൂപപ്പെടുത്തി. കണ്ണിന്റെ പോരായ്മകൾ മൊബൈൽ ഫോൺ ഉപയോഗിച്ച് കണ്ടെത്താനുള്ള ഒരു ഉപകരണം അദ്ദേഹത്തിന്റെ ലാബിലെ കൂട്ടായ്മയിൽ നിർമിച്ചു. 


</doc>
<doc id="300556" url="https://ml.wikipedia.org/wiki?curid=300556" title="പുളിക്കൽ അജയൻ">
പുളിക്കൽ അജയൻ

പി എം അജയൻ എന്നറിയപ്പെടുന്ന പുളിക്കൽ മാധവപ്പണിക്കർ അജയൻ റൈസ് സർവകലാശാലയിലെ പ്രൊഫസർ ആണ്. കാർബൺ നാനോ ട്യൂബുകളുടെ ഗവേഷണത്തിലൂടെയാണ് അജയൻ ശ്രദ്ധേയനായത്.

കേരളത്തിലെ തൃശ്ശൂർ ജില്ലയിലായിരുന്നു ഇദ്ദേഹത്തിന്റെ ആദ്യകാല വിദ്യാഭ്യാസം.6-ാം ക്ലാസ് വരെ കൊടുങ്ങല്ലൂരിലെ സർക്കാർ വിദ്യാലയത്തിൽ പഠിച്ച അജയൻ ഹൈസ്കൂൾ വിദ്യാഭാസം തിരുവനന്തപുരത്തെ ഒരു സ്വകാര്യവിദ്യാലയത്തിൽ പൂർത്തിയാക്കി.1985-ൽ IIT വാരണസിയിൽ നിന്ന് മെറ്റലർജിക്കൽ എഞ്ചിനിയറിംഗിൽ ബി.ടെക് ബിരുദമെടുത്തു.


</doc>
<doc id="300562" url="https://ml.wikipedia.org/wiki?curid=300562" title="ആലപ്പി കാർത്തികേയൻ">
ആലപ്പി കാർത്തികേയൻ

നോവലിസ്റ്റും തിരക്കഥാകൃത്തുമായിരുന്നു ആലപ്പി കാർത്തികേയൻ. (മരണം : 2014 മാർച്ച് 26‌) 1960 മുതൽ 1993 വരെ 15 നോവലുകൾ കാർത്തികേയൻ രചിച്ചു. ഇതിൽ പന്ത്രണ്ടു നോവലും എൻ.ബി.എസാണ് പ്രസിദ്ധീകരിച്ചത്. 11 ചിത്രങ്ങൾക്ക് തിരക്കഥയൊരുക്കി. കൂടാതെ ചന്ദ്രലേഖ, ചിത്രകൗമുദി, ഫിലിം നാദം, ചിത്രപൗർണമി, ചിത്രനാദം എന്നീ പ്രസിദ്ധീകരണങ്ങളിൽ ഒരേസമയം തന്നെ എഴുതുകയും ചെയ്തു.

1983 വരെ രചനയിൽ മുഴുകിയിരുന്നു. 1994-ൽ കെ.എസ്.എഫ്.ഇ.യുടെ ആലപ്പുഴ ശാഖയിൽ നിന്നും മാനേജരായി വിരമിച്ചു. ഭാര്യ: തങ്കമണി. മകൾ: രതി. മരുമകൻ: വയലിനിസ്റ്റ ബിനു മഹാരഥൻ.




</doc>
<doc id="300568" url="https://ml.wikipedia.org/wiki?curid=300568" title="പി.കെ (ചലച്ചിത്രം)">
പി.കെ (ചലച്ചിത്രം)

2014 ഡിസംബറിൽ പുറത്തിറങ്ങിയ ഒരു ഹിന്ദി ആക്ഷേപ ഹാസ്യ ചലച്ചിത്രമാണ് പീ.കെ. രാജ്കുമാർ ഹിരാനി സംവിധാനം ചെയ്ത ഈ ചലച്ചിത്രം നിർമ്മിച്ചിരിക്കുന്നത് രാജ്കുമാർ ഹിരാനി, വിധു വിനോദ് ചോപ്ര എന്നിവർ ചേർന്നാണ്.
രാജ്കുമാർ ഹിരാനിയും അഭിജിത്ത് ജോഷിയും ചേർന്നാണ് ഇതിന്റെ തിരക്കഥാ രചന നിർവ്വഹിച്ചിരിക്കു്നത്. അമീർ ഖാനും അനുഷ്ക ശർമ്മയുമാണ് പി.കെ.യിലെ നായക നായികാ വേഷങ്ങൾ കൈകാര്യം ചെയ്തിരിക്കുന്നത്. സുഷാന്ത് സിങ്ങ് രജപുത്, ബൊമ്മാൻ ഇറാനി, സൗരഭ് ശുക്ല, സഞ്ജയ് ദത്ത് മുതലായ പ്രമുഖ ഹിന്ദി അഭിനേതാക്കൾ പി.കെ.യിലെ പ്രധാന വേഷങ്ങൾ അവതരിപ്പിച്ചിരിക്കുന്നു. അന്യഗ്രഹത്തിൽ നിന്നും ഭൂമിയിലെത്തി ചേരുന്ന ഒരു അന്യഗ്രഹ ജീവിയുടെ (അമീർ ഖാൻ) കഥയാണ് പി.കെ.പറയുന്നത്. ഈ അന്യഗ്രഹ ജീവി ടി.വി. റിപ്പോർട്ടറായ ജഗ്ഗു (അനുഷ്ക ശർമ്മ) യുമായി പരിചയത്തിൽ ആവുന്നതും ഇവിടെ നില നിൽക്കുന്ന ജാതി മത രീതികളെ ചോദ്യം ചെയ്യുന്നതും തുടർന്നുണ്ടാവുന്ന സംഭവങ്ങളുമാണ് കഥയുടെ ഇതിവൃത്തം.

പി.കെ.ഡിസംബർ 19, 2014 നാണ് പുറത്തിറങ്ങിയത്. ഏറ്റവും വേഗത്തിൽ പ്രചാരം നേടുന്ന ഇന്ത്യൻ ചലച്ചിത്രം എന്ന പദവി നേടി. ലോകത്തിലെ 65-ാമത്തെ ഏറ്റവും വേഗത്തിൽ പ്രചാരം നേടുന്ന ചലച്ചിത്രമാണ് പി.കെ. വൻ പ്രദർശന വിജയം നേടിയ ചിത്രം നാലു ദിവസം കൊണ്ട് നൂറ് കോടിയിലധികം രൂപ കളക്റ്റ് ചെയ്തിരുന്നു. 
ആൾ ദൈവങ്ങൾക്ക് എതിരെയുള്ള ആക്ഷേപ ഹാസ്യമാണ് ചിത്രത്തിലെ മുഖ്യ ഉള്ളടക്കം. കച്ചവടമാകുന്ന ആത്മീയതയും, കോർപ്പറേറ്റ് താൽപര്യങ്ങളിൽ അന്ധമായി അഭിരമിക്കുന്ന മതങ്ങളും നിറഞ്ഞ സമകാലിക ഇന്ത്യൻ അവസ്ഥയെ, ഒരു അന്യഗ്രഹ ജീവിയിലൂടെ വെളിപ്പെടുത്തുകയാണ് ഈ ചിത്രം.
വിദു ചോപ്ര നിർമിച്ച് രാജ്കുമാർ ഹിറാനി സംവിധാനം ചെയ്ത പി.കെ യിൽ അമിർ ഖാനെയും അനുഷ്‌ക്കയെയും കൂടാതെ സഞ്ചയ് ദത്തും ബോമൻ ഇറാനിയും സുഷാന്ത് സിങ് രജ്പുത്തും പ്രധാന വേഷങ്ങൾ അവതരിപ്പിക്കുന്നുണ്ട്.


റേഡിയോ കൊണ്ട് നാണം മറയ്ക്കുന്ന ആമിർ ഖാന്റെ പോസ്റ്ററാണ് ആദ്യം വിവാദത്തിന് തുടക്കമിട്ടത്. ചിത്രം ബഹിഷ്‌ക്കരിക്കാൻ യോഗ ഗുരു ബാബാ രാംദേവ് ആഹ്വാനം ചെയ്തു. രാജ്യ വ്യാപകമായി പി കെ സിനിമയ്‌ക്കെതിരേ കേസുകൾ ഫയൽ ചെയ്യപ്പെട്ടു. ‘പി.കെ’യിലെ ചില രംഗങ്ങൾ സെൻസർ ബോർഡ് ഒഴിവാക്കണമെന്ന ഹിന്ദു സംഘടകളുടെ ആവശ്യം സെൻസർ ബോർഡ് തള്ളിയിരുന്നു. മത വികാരം വ്രണപ്പെടുത്തിയെന്ന് ആരോപിച്ച് ഹിന്ദു സംഘടനകൾ ചിത്രം നിരോധിക്കണമെന്നാവശ്യപ്പെട്ട് പ്രതിഷേധ പ്രകടനങ്ങളും നടത്തി. 'പി.കെ' പ്രദർശിപ്പിച്ച തിയേറ്ററുകൾക്കു നേരെ വിവിധ ഇടങ്ങളിൽ ഹിന്ദു സംഘടനകൾ ആക്രമണം നടത്തി. തുടർന്ന് പല തിയേറ്ററുകളും പ്രദർശനം താത്കാലികമായി നിർത്തി. ബജ്രംഗ്ദൾ, വിശ്വഹിന്ദു പരിഷത്ത്, ശിവസേന തുടങ്ങിയ സംഘടനകളാണ് സിനിമയ്‌ക്കെതിരെ സമരത്തിനു ഇറങ്ങിയത്.



</doc>
<doc id="300571" url="https://ml.wikipedia.org/wiki?curid=300571" title="മുസഫർ അഹമ്മദ്">
മുസഫർ അഹമ്മദ്

ഇന്ത്യൻ സ്വാതന്ത്ര്യസമരത്തിൽ പങ്കെടുത്ത കമ്യൂണിസ്റ്റ് വിപ്ലവകാരിയാണ് കാക്കാ ബാബു എന്ന പേരിലറിയപ്പെട്ടിരുന്ന മുസഫർ അഹമ്മദ് (8 ഓഗസ്റ്റ് 1889 – 18 ഡിസംബർ 1973). ഇന്ത്യൻ കമ്യൂണിസ്റ്റു പാർടിയുടെ സ്ഥാപക നേതാക്കളിൽ പ്രമുഖനായിരുന്നു. 

നവഖാലി (ബാംഗ്ലാദേശ്) ജില്ലയിലെ സാൻഡിപ്പിൽ 1889 ആഗ. 5-ന് മുൻഷി മൻസൂർ അലിയുടെ പുത്രനായി ജനിച്ചു. സ്വദേശത്തുതന്നെ പ്രാഥമിക വിദ്യാഭ്യാസം നടത്തി, ഹൂഗ്ലിയിലെ മൊഹ്സിൻ കോളജിലും പിന്നീട് കൊല്ക്കത്തയിലെ ബങ്ഗ ബാസി (Banga Bashi) കോളജിലും ചേർന്ന് വിദ്യാഭ്യാസം തുടർന്നെങ്കിലും ബിരുദം സമ്പാദിക്കാൻ കഴിഞ്ഞില്ല.

'ബംഗീയ മുസൽമാൻ സാഹിത്യസമിതി'യുടെ ഉപകാര്യദർശിയായി 1918-ൽ മുസഫർ അഹമ്മദ് നിയുക്തനായി. ഈ സമിതിയുടെ മുഖപത്രത്തിന്റെ (ബംഗീയ മുസൽമാൻ സാഹിത്യപത്രിക) മുഴുവൻ ചുമതലകളും അഹമ്മദിനായിരുന്നു. 1920-ൽ ഇദ്ദേഹം സമിതിയിൽനിന്നും പിരിഞ്ഞ് നവയുഗ് എന്ന സായാഹ്നദിനപത്രം തുടങ്ങി. തൊഴിലാളികളുടെയും കർഷകരുടെയും പ്രശ്നങ്ങൾക്കു മുൻതൂക്കം നല്കിയിരുന്ന നവയുഗ് പൊതുജനശ്രദ്ധ ആകർഷിച്ചിരുന്നു. 1926-ൽ ലാംഗൂലി(1925-ൽ സ്ഥാപിതം)യുടെ പത്രാധിപത്യം ഇദ്ദേഹം ഏറ്റെടുത്തു. അതു പിന്നീട് ഗണബാണി ആയി മാറി; പില്ക്കാലത്ത് ഗണശക്തിയും. ബംഗാളിലെ കമ്യൂണിസ്റ്റ് പ്രസ്ഥാനത്തിന്റെ ആദ്യകാല ജിഹ്വകളായിരുന്നു പ്രസ്തുത പത്രങ്ങൾ. 1926-27 കാലത്തും 1937-ലും ഇദ്ദേഹം ബംഗാൾ പി.സി.സി. അംഗവും 1927-29 കാലത്തും 1937-ലും എ.ഐ.സി.സി. അംഗവും ആയിരുന്നു; പക്ഷേ, ആദ്യകാലം മുതൽ അഹമ്മദ് കമ്യൂണിസ്റ്റ് സിദ്ധാന്തങ്ങളിൽ ആകൃഷ്ടനായിക്കഴിഞ്ഞിരുന്നു. മോസ്കോയിൽവച്ചു നടന്ന മൂന്നാം ഇന്റർനാഷണലുമായി (1922) ബന്ധപ്പെടാൻ എം.എൻ. റോയിയുടെ സഹായംമൂലം അഹമ്മദിനു കഴിഞ്ഞു. ഈ കാലഘട്ടത്തിൽ മുംബൈ, പഞ്ചാബ്, ചെന്നൈ എന്നിവിടങ്ങളിൽ നിരവധി കമ്യൂണിസ്റ്റ് ഗ്രൂപ്പുകൾ നിലവിൽ വന്നിരുന്നു. എം.എൻ. റോയിയുടെ നിർദ്ദേശപ്രകാരം അഹമ്മദ് ഈ ഗ്രൂപ്പുകളുമായി ബന്ധപ്പെട്ടു. 

ഇന്ത്യയിലെ കമ്യൂണിസ്ററു പ്രസ്ഥാനത്തിന്റെ വളർച്ചയിൽ ആശങ്ക തോന്നിയ ബ്രിട്ടീഷ് ഗവൺമെന്റ് അതിന്റെ നേതാക്കളുടെ പേരിൽ പല ഗൂഢാലോചനക്കുറ്റങ്ങളും ചുമത്തി; 1922-24 കാലത്തെ പെഷാവർ കമ്യൂണിസ്റ്റ് ഗൂഢാലോചനക്കേസിൽ അഹമ്മദിനെ അറസ്റ്റു ചെയ്തുവെങ്കിലും പിന്നീട് വിട്ടയച്ചു. സംശയത്തിന്റെ പേരിൽ 1923 മേയിൽ ഇദ്ദേഹം വീണ്ടും അറസ്റ്റു ചെയ്യപ്പെട്ടു. ജയിലിലായിരിക്കവെതന്നെ കോൺപൂർ ബോൾഷെവിക്ക് ഗൂഢാലോചനക്കേസിൽ 4 വർഷത്തെ കഠിനതടവിനു ശിക്ഷിക്കപ്പെട്ടു. അനാരോഗ്യത്തെത്തുടർന്ന് 1925 സെപ്.-ൽ അഹമ്മദിനെ മോചിപ്പിച്ചു. മൂന്നു മാസം കഴിഞ്ഞ്, ഇന്ത്യയിലാദ്യമായി പരസ്യമായി സംഘടിപ്പിക്കപ്പെട്ട കമ്യൂണിസ്റ്റ് സമ്മേളനത്തിൽ ഇദ്ദേഹം ഭാഗഭാക്കായി. ഇന്ത്യയിലെ വിവിധ കമ്യൂണിസ്റ്റു ഗ്രൂപ്പുകളെ ഏകീകരിച്ച് ഒരു സെൻട്രൽ എക്സിക്യൂട്ടിവ് കമ്മിറ്റി രൂപവത്കരിച്ചത് അഹമ്മദിന്റെ ശ്രമഫലമായിട്ടാണ്.

അടുത്ത മൂന്നു വർഷക്കാലം ഇന്ത്യയിലുടനീളം നടന്ന തൊഴിലാളി സമരങ്ങളിൽ അഹമ്മദിനു നിർണായകമായ പങ്ക് ഉണ്ടായിരുന്നു. ഇതിനെ ചെറുക്കാൻ ബ്രിട്ടീഷ് ഗവൺമെന്റ് സൃഷ്ടിച്ച മീററ്റ് ഗൂഢാലോചനക്കേസിൽ മൂസഫർ അഹമ്മദിന് നാടുകടത്തൽ ശിക്ഷയാണ് ലഭിച്ചത്; അത് അപ്പീലിൽ മൂന്നു വർഷത്തെ കഠിനതടവായി കുറഞ്ഞുകിട്ടി. ജയിലിൽനിന്നും പുറത്തുവന്ന (1936 ജൂൺ) അഹമ്മദ്, കർഷകപ്രസ്ഥാനം കെട്ടിപ്പടുക്കാൻ മുൻകൈയെടുക്കുകയും അഖിലബംഗാൾ കിസാൻ സഭ സ്ഥാപിക്കുകയും ചെയ്തു. ബംഗാളിലെ എല്ലാ രാഷ്ട്രീയത്തടവുകാരെയും മോചിപ്പിക്കാനായി അഹമ്മദിന്റെ നേതൃത്വത്തിൽ ഒരു അഖിലബംഗാൾ പ്രസ്ഥാനം തുടങ്ങിയതിന്റെ ഫലമായി തടവുകാർ മോചിതരായി (1937).

രണ്ടാം ലോകയുദ്ധകാലത്ത്, കൊല്ക്കത്തയിലും മറ്റ് വ്യാവസായിക നഗരങ്ങളിലും അഹമ്മദ് പ്രവേശിക്കുന്നതിനെ ഗവൺമെന്റ് നിരോധിച്ചു. സ്വാതന്ത്ര്യപ്രാപ്തിക്കു മുൻപ് ഒളിവിൽ കഴിഞ്ഞിരുന്നപ്പോൾ സ്വീകരിച്ച 'കാകാ ബാബു'വെന്ന പേരിലാണ് അഹമ്മദ് പരക്കെ അറിയപ്പെട്ടിരുന്നത്. 1947-ൽ ഇന്ത്യ സ്വതന്ത്രയായതോടെ കമ്യൂണിസ്റ്റു പാർട്ടി പ്രതിപക്ഷത്തായി; 1948-ൽ നിരോധിക്കപ്പെടുകയും ചെയ്തു. വിചാരണയൊന്നും കൂടാതെ അഹമ്മദിനെ ജയിലിലടച്ചു (1948-51). 1962-ലെ ചൈനീസ് ആക്രമണകാലത്തും ഇദ്ദേഹം അറസ്റ്റു ചെയ്യപ്പെട്ടു. 1964-ൽ മോചിതനായി. 1964-ൽ കമ്യൂണിസ്റ്റുപാർട്ടിയുടെ പിളർപ്പിനെത്തുടർന്ന് ഇദ്ദേഹം ഇന്ത്യൻ കമ്യൂണിസ്റ്റുപാർട്ടി (മാർക്സിസ്റ്റ്) ഭാഗത്ത് നിലയുറപ്പിച്ചു. മുസഫർ അഹമ്മദ് 1973 ഡി. 18-ന് കൊല്ക്കത്തയിൽവച്ച് അന്തരിച്ചു.


</doc>
<doc id="300574" url="https://ml.wikipedia.org/wiki?curid=300574" title="നാസദീയ സൂക്തം">
നാസദീയ സൂക്തം

സൃഷ്ടിയുടെ സൂക്തം എന്നറിയപ്പെടുന്ന നാസദീയ സൂക്തം ഋഗ്‌വേദത്തിലെ പത്താം മണ്ഡലത്തിലെ 129-ആം സൂക്തമാണ്. പ്രപഞ്ചത്തിന്റെ ആരംഭത്തെപ്പറ്റിയാണ് ഇതിൽ പ്രതിപാദിക്കുന്നത്.


</doc>
<doc id="300587" url="https://ml.wikipedia.org/wiki?curid=300587" title="അരൂപ പതംഗിയ കാലിത">
അരൂപ പതംഗിയ കാലിത

അസ്സാമീസ് സാഹിത്യകാരിയാണ് അരൂപ പതംഗിയ കാലിത. 2014 ലെ കേന്ദ്ര സാഹിത്യ അക്കാദമി പുരസ്കാരം]] ഇവരുടെ 'മറിയം അസ്തിൻ അതാബ ഹിരാ ബറുവ' എന്ന ചെറുകഥാസമാഹാരത്തിനായിരുന്നു.

കോളേജ് അദ്ധ്യാപികയാണ്. ഗോഹാട്ടി സർവകലാശാലയിൽ നിന്ന് പി.എച്ച്.ഡി നേടി. പത്ത് നോവലുകൾ രചിച്ചു. ഫെമിനിസ്റ്റ് സംവാദങ്ങളിൽ സജീവമായി പങ്കെടുക്കാറുണ്ട്. 


</doc>
<doc id="300592" url="https://ml.wikipedia.org/wiki?curid=300592" title="ശ്രീ ശാരദാദേവി ശിശുവിഹാർ യു.പി.എസ്">
ശ്രീ ശാരദാദേവി ശിശുവിഹാർ യു.പി.എസ്

1954 ജൂൺ 14-ന് ശ്രീ ശാരദാദേവി ശിശുവിഹാർ യു.പി.എസ് ആരംഭിച്ചു. 1960-ൽ പരുത്തിക്കുന്നിൽ സ്കൂൾ കെട്ടിടം സർക്കാർ അഡ്വൈസറായിരുന്ന ശ്രീ പി.വി.ആർ റാവു ഉദ്ഘാടനം ചെയ്തു. 1970 -ൽ ലോവേർപ്രൈമറി സ്കൂൾ അപ്പർ പ്രൈമറി സ്കൂളായി അപ്പ്‌ ഗ്രേഡ് ചെയ്തു . സ്കൂളിന്റെ രജത ജൂബിലി 1979 ൽ അന്നത്തെ ഗവർണ്ണർ ശ്രീമതി ജ്യോതി വെങ്കിടാചലത്തിന്റെ അദ്ധ്യക്ഷതയിൽ സമുചിതമായി ആഘോഷിക്കുകയുണ്ടായി. 2004 ൽ സ്കൂളിന്റെ സുവർണ ജൂബിലി ആഘോഷിച്ചു . 2014 ജൂൺ 13-ന് വജ്രജൂബിലി ആഘോഷങ്ങൾ ഗവർണർ ശ്രീമതി ഷീല ദീക്ഷിത് ഉദ്ഘാടനം ചെയ്തു.


</doc>
<doc id="300635" url="https://ml.wikipedia.org/wiki?curid=300635" title="റിട്ടേൺ ഓഫ് എ കിങ്">
റിട്ടേൺ ഓഫ് എ കിങ്

1839 - 42 കാലഘട്ടത്തിൽ നടന്ന ഒന്നാം ആംഗ്ലോ-അഫ്ഗാൻ യുദ്ധത്തിന്റെ പശ്ചാത്തലവും സംഭവഗതികളും വിവരിച്ചുകൊണ്ട് വില്യം ഡാൽറിമ്പിൾ രചിച്ച ചരിത്രപുസ്തകമാണ് റിട്ടേൺ ഓഫ് എ കിങ്: ദ ബാറ്റിൽ ഫോർ അഫ്ഗാനിസ്താൻ (). 

കാബൂളിൽ ഭരണത്തിലിരുന്ന ദോസ്ത് മുഹമ്മദ് ഖാനെ പുറത്താക്കി മുൻ ഭരണാധികാരിയായിരുന്ന ഷാ ഷൂജയെ തൽസ്ഥാനത്ത് ബ്രിട്ടീഷ് നിയന്ത്രണത്തിലുള്ള പാവഭരണാധിപനായി അവരോധിക്കാനുള്ള നടപടിയായിരുന്നു ഈ യുദ്ധം. ദോസ്ത് മുഹമ്മദ് ഖാനുമായി സഖ്യം സ്ഥാപിക്കണമെന്ന അഫ്ഗാനിസ്താനിലെ പ്രതിനിധി അലക്സാണ്ടർ ബർണസിന്റെ നിർദ്ദേശം തള്ളിക്കളഞ്ഞ് ക്യാപ്റ്റൻ ക്ലോഡ് മാർട്ടിൻ വേഡ്, വില്യം ഹേ മക്നാട്ടൻ എന്നിവരുടെ അപക്വമായ നിലപാടുകൾ പിന്തുടർന്നാണ് ഗവർണർ ജനറൽ ഓക്ലന്റ് പ്രഭു ഈ യുദ്ധത്തിലേക്ക് എത്തിച്ചേർന്നതെന്ന് പുസ്തകം സമർത്ഥിക്കുന്നു. യുദ്ധത്തിന്റെ പ്രധാന കാരണമായിരുന്ന അഫ്ഗാനിസ്താനിലെ പേർഷ്യൻ-റഷ്യൻ സ്വാധീനം യുദ്ധമാരംഭിക്കുമ്പോഴേക്കും ഇല്ലാതായതോടെ യുദ്ധം അനാവശ്യമായിരുന്നുവെന്നും പുസ്തകം വിലയിരുത്തുന്നു. ഇന്ന് പാശ്ചാത്യരാജ്യങ്ങൾ അഫ്ഗാനിസ്താനിൽ നടത്തുന്ന സൈനിക-ഭരണ ഇടപെടലുകളെ ഒന്നാം ആംഗ്ലോ അഫ്ഗാൻ യുദ്ധകാലത്തേയും പിന്നീടുമുള്ള വിദേശ ഇടപെടലുകളുമായും സാദൃശ്യപ്പെടുത്തി, മുൻകാലങ്ങളിലെപ്പോലുള്ള പരിണാമം മാത്രമാണ് ഇന്നും സംഭവിക്കാനിടയാകുക എന്ന് പുസ്തകം കണക്കാക്കുന്നു.

അക്കാലത്തെ വിവിധ പേർഷ്യൻ ഗ്രന്ഥങ്ങളിലെ വിവരങ്ങളുടെ കൂടി അടിസ്ഥാനത്തിൽ യുദ്ധത്തെക്കുറിച്ചുള്ള അഫ്ഗാൻ വീക്ഷണങ്ങൾ കൂടി ഉൾപ്പെടുത്തിയ പുസ്തകമാണ് ഇതെന്നാണ് ഗ്രന്ഥകാരന്റെ അഭിപ്രായം. 


</doc>
<doc id="300641" url="https://ml.wikipedia.org/wiki?curid=300641" title="പവൻ ഹാൻസ്‌">
പവൻ ഹാൻസ്

ന്യൂ ഡെൽഹി ആസ്ഥാനമായി പ്രവർത്തിക്കുന്ന ഒരു പൊതു മേഖലാ ഹെലിക്കോപ്റ്റർ കമ്പനിയാണ് പവാൻ ഹാൻസ് എന്ന പവാൻ ഹാൻസ് ഹെലിക്കോപ്റ്റർ ലിമിറ്റഡ്.


</doc>
<doc id="300656" url="https://ml.wikipedia.org/wiki?curid=300656" title="പാർശ്വനാഥൻ">
പാർശ്വനാഥൻ

ജൈനമത വിശ്വാസപ്രകാരം ഇരുപത്തിമൂന്നാമത്തെ തീർഥങ്കരനാണ് പാർശ്വനാഥൻ (ബി.സി. 877 – 777). തീർഥങ്കരന്മാരിൽ ചരിത്ര പുരുഷനായിരുന്നെന്നതിനു തെളിവുള്ള ആദ്യത്തെ ആളുമാണ്. ആത്മബോധോദയം ലഭിച്ചവരാണ് തീർഥങ്കരൻമാർ. വർദ്ധമാന മഹാവീരൻ ഇരുപത്തിനാലാമത്തെ തീർഥങ്കരനാണ്. പാർശ്വനാഥൻ സ്ഥാപിച്ച വിശ്വാസപ്രമാണങ്ങളാണ് മഹാവീരൻ പിന്തുടർന്നത്.


</doc>
<doc id="300659" url="https://ml.wikipedia.org/wiki?curid=300659" title="ബി.കെ. നായർ">
ബി.കെ. നായർ

കേരളത്തിലെ കോൺഗ്രസ് (ഐ.) നേതാവും കേരളത്തിലെ ഐ.എൻ.ടി.യു.സി.യുടെ സ്ഥാപകപ്രസിഡന്റുമാണ് ബി.കെ. നായർ.

1917-ൽ ആലപ്പുഴയിലാണ് ജനനം. 11 ആഗസ്റ്റ് 2013-ന് എറണാകുളത്ത് വെച്ച് മരണപ്പെട്ടു. സംസ്കാരം ആലപ്പുഴ വലിയ ചുടുകാടിൽ വെച്ച് നടത്തുകയും ചെയ്തു. 
ആലപ്പുഴ എസ്.ഡി.വി. സ്കൂളിലായിരുന്നു വിദ്യഭ്യാസം. അതിനുശേഷം എറണാകുളം മഹാരാജസ് കോളേജിൽ ഉന്നതപഠനം നടത്തി. വിദ്യഭ്യാസത്തിനുശേഷം ഗാന്ധിജിയോടൊത്ത് വാർദയിൽ സേവനം അനുഷ്ഠിച്ചു. സർദാർ വല്ലഭായി പട്ടേലിന്റെ സെക്രട്ടറിയായി സേവനം അനുഷ്ഠിച്ചിട്ടുണ്ട്. നാല്പതുകളുടെ അവസാനത്തോടെ സർദാർ വല്ലഭായി പട്ടേലിന്റേയും ഗുൽസാരിലാൽ നന്ദയുടേയും നിർദ്ദേശാനുസരണം കൊച്ചിയിലേക്ക് തിരിച്ചുവന്ന ബി.കെ. നായർ കേരളത്തിൽ ഐ.എൻ.ടി.യു.സി രൂപികരിക്കുന്നതിൽ നിർണ്ണായപ്രവർത്തനങ്ങൾ കാഴ്ചവെച്ചു.

1949-ൽ കൊച്ചിയിലേയും മലബാറിലേയും മാഹിയിലേയും കോൺഗ്രസിന്റെ തൊഴിലാളിസംഘടനകളെ ലയിപ്പിച്ച് ഐ.എൻ.ടി.യു.സി.യുടെ പ്രഥമയൂണിറ്റ് രൂപികരിച്ചു. അദ്ദേഹം പ്രസിഡന്റും കെ. കരുണാകരൻ സെക്രട്ടറിയുമായിരുന്നു. 1963 വരെ ബി.കെ. നായരും കരുണാകരനുമായിരുന്നു കേരളഘടകത്തിന്റെ ഉന്നതനേതാക്കൾ. അതിനുശേഷം നായർ ദേശീയതലത്തിൽ യൂണിയന്റെ വൈസ് പ്രസിഡന്റും ജോയിന്റ് സെക്രട്ടറിയുമായിട്ടുണ്ട്.

കോൺഗ്രസ് പാർട്ടിയിലെ പിളർപ്പിന്റെ സമയത്ത് ഇന്ദിരാഗാന്ധിയോടൊത്ത് നിന്ന ബി.കെ. നായർ 1984ന് ശേഷം പതുക്കെ രാഷ്ട്രീയത്തിൽ നിന്ന് വിരമിക്കുകയായിരുന്നു.

നാല് പുസ്തകങ്ങൾ എഴുതിയിട്ടുണ്ട്.

നാല് പെൺമക്കളും ഒരു മകനും.


</doc>
<doc id="300660" url="https://ml.wikipedia.org/wiki?curid=300660" title="ഗോൺ ഗേൾ (ചലച്ചിത്രം)">
ഗോൺ ഗേൾ (ചലച്ചിത്രം)

2014ൽ പുറത്തിറങ്ങിയ ഒരു അമേരിക്കൻ ത്രില്ലർ ചലച്ചിത്രമാണ് ഗോൺ ഗേൾ. ഡേവിഡ് ഫിഞ്ചർ സംവിധാനം ചെയ്തിരിക്കുന്ന ചിത്രത്തിന്റെ തിരക്കഥ രചിച്ചിരിക്കുന്നത് ഗിലിയൻ ഫ്ലൈന്നാണ്. ഗിലിയൻ ഫ്ലൈന്നിന്റെത്തന്നെ ഇതേ പേരിലുള്ള നോവലിനെ അടിസ്ഥാനമാക്കിയാണ് ഈ ചലച്ചിത്രം നിർമ്മിച്ചിട്ടുള്ളത്. ഒരു എഴുത്തുകാരി കാണാതാവുന്നതും തുടർന്ന് എഴുത്തുകാരൻ കൂടിയായ ഭർത്താവ് സംശയിക്കപ്പെടുന്നതുമാണ് ഈ ചിത്രത്തിന്റെ ഇതിവൃത്തം. ബെൻ അഫ്ലെക്കും റോസമുണ്ട് പൈക്കും കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്നു. ജെഫ് ക്രോനൻവെത്ത് ഛായാഗ്രഹണവും കിർക്ക് ബാക്സ്റ്റെർ ചിത്രസംയോജനവും നിർവ്വഹിച്ചിരിക്കുന്നു.

2014 സെപ്റ്റംബർ 24നു 52ആം ന്യൂയോർക്ക് ചലച്ചിത്രമേളയിൽ ആദ്യപ്രദർശനം നടത്തിയ ഗോൺ ഗേൾ, ഒക്റ്റോബർ 3നു യുഎസിൽ പ്രദർശനത്തിനെത്തി. ബോക്സ് ഓഫീസിൽ നിന്നും നിരൂപകരിൽ നിന്നും വളരെ മികച്ച പ്രതികരണമാണ് ചിത്രത്തിനു ലഭിച്ചത്. ഫിഞ്ചറിനു് മികച്ച സംവിധായകനും, റോസാമണ്ടിനു് ഡ്രാമ വിഭാഗത്തിലെ മികച്ച നടിക്കും അടക്കം നാലു ഗോൾഡൻ ഗ്ലോബ് നാമനിർദ്ദേശങ്ങൾ ഗോൺ ഗേൾ നേടിയിട്ടുണ്ട്.




</doc>
<doc id="300667" url="https://ml.wikipedia.org/wiki?curid=300667" title="കാഞ്ചൻ കവചം">
കാഞ്ചൻ കവചം

ഇന്ത്യ വികസിപ്പിച്ച മോഡുലാർ സങ്കര കവചത്തിന് നൽകപ്പെട്ട അനൗദ്യോഗിക നാമമാണ് "കാഞ്ചൻ കവചം". ചൗഭം കവചത്തിന്റെ അതേ തത്ത്വത്തിൽ അധിഷ്ഠിതമായ കാഞ്ചൻ, എന്നാൽ രാസഘടനയിൽ വ്യത്യസ്തമാണ്. ഹൈദരാബാദ് നഗരത്തിലെ പ്രതിരോധ ലോഹസംസ്കരണ ഗവേഷണ ശാല (ഡിഎംആർഎൽ) സ്ഥിതി ചെയ്യുന്ന കാഞ്ചൻ ബാഗ് എന്ന സ്ഥലനാമത്തിൽ നിന്നുമാണ് പ്രസ്തുത കവചത്തിന് ആ പേര് ലഭിച്ചത്.

റോൾഡ് ഹോമോജീനിയസ് കവചത്തിന്റെ (ആർഎച്ച്എ) അടുക്കുകൾക്കിടയിൽ സങ്കരപദാർത്ഥത്തിന്റെ ഫലകങ്ങൾ അടക്കം ചെയ്ത രീതിയിൽ നിർമ്മിക്കപ്പെടുന്ന ഇവയുടെ വിശദമായ നിർമ്മാണ സാങ്കേതികവിദ്യ പുറത്തുവിടപ്പെട്ടിട്ടില്ല. ഉപയോഗ സാഹചര്യങ്ങൾക്കനുസരിച്ച് അടുക്കുകളുടെ എണ്ണം വ്യത്യാസപ്പെടാറുണ്ട്. കവചഭേദന ആയുധങ്ങളെയും(എപിഡിഎസ്) ആൻറി-ടാങ്ക് പോർമുനകളെയും പ്രതിരോധിക്കാൻ കഴിവുള്ള കാഞ്ചൻ എപിഎഫ്എസ്ഡിഎസ്-കളെ ചെറുക്കും എന്ന് കരുതപ്പെടുന്നു

1980-കളിലെ പരീക്ഷണവേളയിൽ അർജുൻ ടാങ്കിൽ ഉപയോഗിക്കപ്പെട്ട കാഞ്ചൻ കവചം, ഒരു 106 mm ആർസിഎൽ തോക്കിനെ അതിജീവിക്കുകയുണ്ടായി. 2000 ആണ്ടിലെ പരീക്ഷണങ്ങളിൽ കാഞ്ചൻ, പോയിൻറ് ബ്ലാങ്ക് ദൂരത്തിൽ നിന്നുള്ള ഒരു ടി-72 വെടി അതിജീവിച്ചു. ഇതിനു പുറമേ എല്ലായിനം എച്ച്ഇഎസ്എച്ച്കളെയും എപിഎഫ്എസ്ഡിഎസ്കളെയും (ഇസ്രായേലി എപിഎഫ്എസ്ഡിഎസ് ഉൾപ്പെടെ) അതിജീവിക്കുകയുണ്ടായി.

തേനട ആകൃതിയിൽ ഭാരക്കുറവും ഒതുക്കവും ഉള്ള പുതിയയിനം കാഞ്ചൻ നോൺ-എനർജെറ്റിക് റിയാക്ടീവ് കവചം (എൻഇആർഎ) അർജുൻ ടാങ്കിൽ പരീക്ഷിക്കപ്പെട്ടു കൊണ്ടിരിക്കുന്നു.

ഒരു വേധ-ആയുധം കവചത്തിൽ വന്ന് പതിക്കുമ്പോൾ സങ്കോച-വികാസങ്ങൾക്ക് വിധേയമായി അത് തടയപ്പെടുന്നു. റോൾഡ് ഹോമോജീനിയസ് അടുക്കിൽ വച്ച് സങ്കോചത്തിന് വിധേയമാകുന്ന ആയുധം സങ്കരപദാർത്ഥത്തിന്റെ അടുക്കിൽ വച്ച് വികാസത്തിനും വിധേയമാകുന്നു. ഇത്തരത്തിലുള്ള നിരവധി അടുക്കുകളിലൂടെ കടന്ന് പോകേണ്ടി വരുന്നതോടെ വേധ-ആയുധം തകരുന്നു. 
ഈ രീതിയിലാണ് കവചം, കവചഭേദന ആയുധങ്ങളെയും(എപിഡിഎസ്) ആൻറി-ടാങ്ക് പോർമുനകളെയും തടുക്കുന്നത്

1980-കളിൽ കാഞ്ചൻ സങ്കരത്തിൽ സെറാമിക്, അലൂമിന, ഫൈബർഗ്ലാസ് എന്നിവ കൂടാതെ മറ്റ് ചില പദാർഥങ്ങളും ചേർക്കപ്പെട്ടിരുന്നു. 350mm, 315mm എന്നിങ്ങനെ രണ്ട് വ്യത്യസ്ത കനത്തിലുള്ള ആർഎച്ച്എ ഫലകങ്ങൾ ഉപയോഗിക്കപ്പെട്ടിരുന്നു. ഇവയുടെ ഭാരം 120mm ആർഎച്ച്എ-യുടെതിൻ തുല്യമായിരുന്നു. അതായത് ഒരേ ഭാരമുള്ള കവചങ്ങളിൽ, കാഞ്ചൻ കവചത്തിൻ വ്യാപ്തം കൂടുതലാണ്. ടാങ്ക്-വേധ ആയുധങ്ങൾക്ക് സാന്ദ്രത കൂടിയ കവചങ്ങളെ ഭേദിക്കുവാൻ പ്രയാസമാണ്.

1980-കൾക്ക് ശേഷം കാഞ്ചൻ കവചം ധാരാളം പരിഷ്കരണങ്ങൾക്ക് വിധേയമായിട്ടുണ്ട്. ലോഹസങ്കരണ ശാസ്ത്രത്തിലുണ്ടായ പുരോഗതി ആർഎച്ച്എ-യുടെ വ്യാപ്ത-പിണ്ഡ അനുപാതം മെച്ചപ്പെടുത്തിയിട്ടുണ്ട്. സങ്കരപദാർത്ഥവും സമാനമായ പരിഷ്കരണങ്ങൾക്ക് വിധേയമായി.



</doc>
<doc id="300671" url="https://ml.wikipedia.org/wiki?curid=300671" title="ലാൽ ബഹാദൂർ ശാസ്ത്രി സ്റ്റേഡിയം, കൊല്ലം">
ലാൽ ബഹാദൂർ ശാസ്ത്രി സ്റ്റേഡിയം, കൊല്ലം

കൊല്ലം ജില്ലയിലെ റിസർവേ ക്യാമ്പിനു സമീപമായി കന്റോൺമെന്റ് ഏരിയയിലും കർബലയിലും ആയി സ്ഥിതി ചെയ്യുന്ന ഒരു ഫുട്ബോൾ സ്റ്റേഡിയമാണു് ലാൽ ബഹദൂർ ശാസ്ത്രി സ്റ്റേഡിയം. മുൻപ് കോർപറേഷൻ സ്റ്റേഡിയം എന്നറിയപ്പെട്ടിരുന്ന ഇതു നിർമ്മിച്ചത് 1988-89 ലായാണ്. 6.89 കോടി മുടക്കി അടുത്തിടെ ഇത് നവീകരിക്കുകയുണ്ടായി. 2015 ദേശീയ ഗെയിംസിലെ റഗ്ബി ഇനങ്ങൾ ഇവിടെയാകും നടക്കുന്നത്. 

30000 കാണികൾക്ക് ഇരിക്കവുന്ന ഇവിടെ ഫ്ലഡ് ലൈറ്റ് സൗകര്യം ഉണ്ട്. റഗ്ബി, ഫുട്ബോൾ, അത്ലറ്റിക്സ്, ക്രിക്കറ്റ് എന്നിവയ്ക്ക് സ്റ്റേഡിയം അനുയോജ്യമാണ്. സന്തോഷ് ട്രോഫി മത്സരങ്ങൾക്കും ഇവിടം വേദിയായിട്ടുണ്ട്. കോളേജ് എൻഡ്, റോഡ് എൻഡ് എന്നാണു ക്രിക്കറ്റിൽ എൻഡുകൾക്ക് പേരു നൽകുക


</doc>
<doc id="300680" url="https://ml.wikipedia.org/wiki?curid=300680" title="ആശ്രാമം മൈതാനം">
ആശ്രാമം മൈതാനം

കൊല്ലം നഗരഹൃദയത്തിലായി സ്ഥിതി ചെയ്യുന്ന ഒരു മൈതാനമാണു ആശ്രാമം മൈതാനം. 72 ഏക്കർ വലിപ്പമുള്ള ഇത് കേരളത്തിലെ ഒരു കോർപ്പറേഷൻ പരിധിയിലുള്ള ഏറ്റവും വലിയ തുറസ്സായ പ്രദേശമാണ്. ആശ്രാമം അഡ്വഞ്ചർ പാർക്ക്, കുട്ടികളുടെ പാർക്ക്, പിൿനിക്ക് വില്ലേജ്, ബ്രിട്ടീഷ് റസിഡൻസി എന്നിവയെല്ലാം ഇതിനു തൊട്ടടുത്തായാണു സ്ഥിതിചെയ്യുന്നത്. കൊല്ലം വിമാനത്താവളം ഇതിനുള്ളിലാണു പ്രവർത്തിച്ചുവന്നത്. കൊല്ലം ഫെസ്റ്റ്, കൊല്ലം പൂരം എന്നിവയ്ക്ക് വേദിയാകുന്നതും ആശ്രാമം മൈതാനമാണ്.
കൊല്ലം ജില്ലയിൽ വി.ഐ: പി കൾ ഹെലികോപ്ടറിൽ പറന്നിറങ്ങുന്നതും ഇവിടാണ്.
ചെറിയ ക്രിക്കറ്റ് മൈതാനവും ഒപ്പം ഡ്രൈവിംഗ് ടെസ്റ്റ് നടത്തുന്നതിനുള്ള സ്ഥലവും ഇവിടുണ്ട്.
നാഷണൽ ഹോക്കി സ്റ്റേഡിയവും മൈതാനത്തിൻ്റെ സമീപത്തുണ്ട്!


</doc>
<doc id="300682" url="https://ml.wikipedia.org/wiki?curid=300682" title="പീരങ്കി മൈതാനം">
പീരങ്കി മൈതാനം

കൊല്ലം നഗരത്തിനു സമീപമുള്ള കന്റോൺമെന്റ് പ്രദേശത്ത് സ്ഥിതി ചെയ്യുന്ന ഒരു മൈതാനമാണ് കന്റോൺമെന്റ് മൈതാനം എന്നറിയപ്പെടുന്ന പീരങ്കി മൈതാനം. ശ്രീനാരായണ കോളേജിനു സമീപത്തായി സ്ഥിതി ചെയ്യുന്ന ഈ മൈതാനത്തു വച്ചാണ് 1809-ൽ കൊല്ലം യുദ്ധം നടന്നത്. 1915ലെ കല്ലുമാല സമരത്തിന്റെ സമാപനത്തിന് വേദിയായതും പീരങ്കി മൈതാനമാണ്. 1927ൽ മഹാത്മാഗാന്ധി ഇവിടെ വച്ച് ജനങ്ങളോട് സംസാരിക്കുകയുണ്ടായി. 1938ൽ നടന്ന ചിങ്ങം 17 വിപ്ലവത്തിൽ ആറോളം പേർ കൊല്ലപ്പെടുകയുണ്ടായി. "പീരങ്കി മൈതാനം" എന്ന പേരിനു കാരണമായി ഇവിടെ സ്ഥാപിച്ചിരുന്ന 5 പീരങ്കികൾ ഇപ്പോൾ കൊല്ലം സർദാർ വല്ലഭായ് പട്ടേൽ പോലീസ് മ്യൂസിയത്തിൽ കാഴ്ചയ്ക്ക് വച്ചിട്ടുണ്ട്.


</doc>
<doc id="300689" url="https://ml.wikipedia.org/wiki?curid=300689" title="ചിങ്ങം 17 വിപ്ലവം">
ചിങ്ങം 17 വിപ്ലവം

1938 സെപ്റ്റംബർ 2ന് കൊല്ലം കന്റോൻമെന്റ് മൈതാനിയിൽ (പീരങ്കി മൈതാനി)യിൽ നടന്ന വിപ്ലവമാണ് ചിങ്ങം 17 വിപ്ലവം അഥവാ കന്റോൻമെന്റ് വിപ്ലവം എന്നറിയപ്പെടുന്നത്. 1114 ചിങ്ങം 17നു മഹാത്മാഗാന്ധിയുടെ നിർദ്ദേശത്തെ തുടർന്ന് നിസ്സഹരണ സമരത്തിൽ പങ്കെടുക്കാൻ പീരങ്കി മൈതാനത്തെത്തിയ ആളുകളുടെ നേർക്ക് പോലീസ് വെടിവയ്ക്കുകയാണുണ്ടായത്. ആറോളം പേരുടെ മരണത്തിനു സംഭവം ഇടയാക്കി.

കുമ്പളത്തു ശങ്കുപിള്ള, സി. കേശവൻ എന്നിവർ നയിച്ച ജാഥയിൽ പോളയത്തോട് മുതൽ ചിന്നക്കട വരെ നൂറുകണക്കിനു ആളുകൾ പങ്കെടുത്തു. ജാഥയ്ക്ക് ശേഷം എം.ജി. കോശി, പി.ജീ. വർഗ്ഗീസ്, കെ. സുകുമാരൻ (കേരള കൗമുദി) എന്നിവർ നടത്തുന്ന പ്രഭാഷണം കേൾക്കാൻ അവർ പീരങ്കി മൈതാനിയിൽ തടിച്ചു കൂടി. ഇവരെ അറസ്റ്റ് ചെയ്യാനെത്തിയ പോലീസുകാർ സംഘർഷത്തെ തുടർന്ന് വെടിവയ്ക്കുകയാണുണ്ടായത്. ആറു പേർ മരിച്ചെങ്കിലും നാലുപേരുടെ മൃതദേഹങ്ങൾ മാത്രമേ തിരിച്ചറിയാനായുള്ളൂ - ആശ്രാമം ലക്ഷ്മണൻ, കൊല്ലൂർ വിള മൊയ്തീൻകുഞ്ഞ്, അയത്തിൽ ബാലകൃഷ്ണപിള്ള കുരീപ്പുഴ കൊച്ചുകുഞ്ഞു്. പോലീസ് ഇവരുടെ മൃതദേഹം ബന്ധുക്കൾക്ക് വിട്ടുകൊടുക്കാതെ അടക്കുകയാണുണ്ടായത്. 


</doc>
<doc id="300693" url="https://ml.wikipedia.org/wiki?curid=300693" title="യെവഡു">
യെവഡു

വംശി പൈഡിപ്പള്ളി സംവിധാനം ചെയ്ത് ദിൽ രാജു നിർമിച്ച് 2014ൽ തീയേറ്ററുകളിൽ എത്തിയ ഒരുതെലുഗു ആക്ഷൻ ചലച്ചിത്രമാണ് യെവഡു. രാം ചരണും, ശ്രുതി ഹാസനും, ആമി ജാക്സണുമാണ് ഇതിലെ മുഖ്യ കഥാപാത്രങ്ങളെ അവതരിപ്പിച്ചത്. അല്ലു അർജ്ജുനും കാജൽ അഗർവാളും ഈ ചിത്രത്തിൽ അതിഥിതാരങ്ങളായി അഭിനയിച്ചു, ഇവരിൽ നിന്നാണ് ചിത്രത്തിന്റെ മുഖ്യകഥാതന്തു ആരംഭിക്കുന്നത്. ഈ ചിതത്തിന്റെ ചിത്രീകരണം 2012 ഏപ്രിൽ 27നു ആരംഭിച്ചു. മലയാളത്തിൽ "ഭയ്യ മൈ ബ്രദർ" എന്ന പേരിലും തമിഴിൽ "യാർ ഇവൻ" എന്ന പേരിലും ഈ ചിത്രം മൊഴിമാറ്റം ചെയ്തു.


</doc>
<doc id="300695" url="https://ml.wikipedia.org/wiki?curid=300695" title="കൊല്ലം യുദ്ധം">
കൊല്ലം യുദ്ധം

1809-ൽ ബ്രിട്ടീഷ് ഈസ്റ്റ് ഇന്ത്യാ കമ്പനിയും തിരിവിതാംകൂറും തമ്മിൽ നടന്ന യുദ്ധമാണ് കൊല്ലം യുദ്ധം അഥവാ ക്വയ്‌ലൺ യുദ്ധം (). കേണൽ ചാൽ‌മേഴ്സ് കമ്പനിയുടെ സേനയേയും വേലുത്തമ്പി ദളവ തിരുവിതാംകൂറിന്റെ സേനയേയും നയിച്ചു. കൊല്ലം പീരങ്കി മൈതാനിയിൽ വച്ച് നടന്ന യുദ്ധം ആറു മണിക്കൂർ മാത്രമേ നീണ്ടു നിന്നുള്ളൂ. വാണിജ്യ നഗരമായ കൊല്ലത്ത് കമ്പനി ഒരു കന്റോൻ‌മെന്റ് സ്ഥാപിച്ചതിൽ പ്രതിഷേധിച്ചാണു തിരുവിതാംകൂർ ആക്രമിച്ചത്. യുദ്ധത്തിനൊടുവിൽ വിജയിച്ച ഈസ്ററ് ഇന്ത്യാ കമ്പനി യുദ്ധത്തടവുകാരെ കോർട്ട്മാർഷൽ ചെയ്ത് മൈതാനിയിൽ വെച്ചുതന്നെ വെടിവച്ചു കൊന്നു. 


</doc>
<doc id="300698" url="https://ml.wikipedia.org/wiki?curid=300698" title="കോംബാറ്റ് വെഹിക്കിൾ റിസർച്ച് ആന്റ് ഡെവലപ്മെന്റ് എസ്റ്റാബ്ലിഷ്മെന്റ്">
കോംബാറ്റ് വെഹിക്കിൾ റിസർച്ച് ആന്റ് ഡെവലപ്മെന്റ് എസ്റ്റാബ്ലിഷ്മെന്റ്

കോംബാറ്റ് വെഹിക്കിൾ റിസർച്ച് ആന്റ് ഡെവലപ്മെന്റ് എസ്റ്റാബ്ലിഷ്മെന്റ് (സിവിആർഡിഇ) ഡിഫൻസ് റിസർച്ച് ആന്റ് ഡെവലപ്മെന്റ് ഓർഗനൈസേഷന് (ഡിആർഡിഒ) കീഴിലുള്ള ഒരു പരീക്ഷണശാലയാണ്. ഇത് ചെന്നൈയിലെ ആവഡിയിൽ സ്ഥിതി ചെയ്യുന്നു. കവചിത യുദ്ധ വാഹനങ്ങളും, ടാങ്കുകളും, ഇലക്ട്രോണിക് നിയന്ത്രണ സംവിധാനങ്ങളും മറ്റും നിർമ്മിക്കുന്ന സിവിആർഡിഇ, ഡിആർഡിഒ-യുടെ ഒരു പ്രധാന ശാഖയാണ്

ഇന്ത്യയുടെ സ്വാതന്ത്ര്യപ്രാപ്തിയെ തുടർന്ന്, അന്ന് പാകിസ്താനിലെ ചക്ലലയിൽ സ്ഥിതി ചെയ്തിരുന്ന മെക്കാനിക്കൽ ട്രാൻസ്പോർട്ട് എസ്റ്റാബ്ലിഷ്മെന്റ് (എംടിഇ), ഇന്ത്യയിലെ അഹമ്മദ്നഗർ പട്ടണത്തിലേക്ക് മാറ്റി സ്ഥാപിക്കപ്പെട്ടു. അത് പിന്നീട് അഹമ്മദ്നഗർ വെഹിക്കിൾ റിസർച്ച് ആന്റ് ഡെവലപ്മെന്റ് എസ്റ്റാബ്ലിഷ്മെന്റ് (വിആർഡിഇ) എന്ന് അറിയപ്പെട്ടു.

1965-ൽ വിജയാന്ത ടാങ്ക് നിർമ്മിക്കുന്നതിനായി ആവഡിയിൽ ഹെവി വെഹിക്കിൾ ഫാക്റ്ററി സ്ഥാപിക്കപ്പെട്ടു. ഗവേഷണ-വികസന സഹായം നൽകുന്നതിനായി വിആർഡിഇ-യുടെ ഒരു ശാഖയും ഇവിടെ ആരംഭിച്ചു. 1976 മാർച്ചിൽ ഈ ശാഖ വിആർഡിഇ-യിൽ നിന്നും വേർപെടുത്തപ്പെട്ട്, കോംബാറ്റ് വെഹിക്കിൾ റിസർച്ച് ആന്റ് ഡെവലപ്മെന്റ് എസ്റ്റാബ്ലിഷ്മെന്റ് എന്ന പേരിൽ, യുദ്ധാവശ്യത്തിനുള്ള കവചിത വാഹനങ്ങളുടെ ഗവേഷണ-വികസന ചുമതലയുള്ള ഒരു സ്വതന്ത്ര ഗവേഷണശാലയായി, ഡിആർഡിഒ-യുടെ കീഴിൽ പുനർസംഘടിപ്പിക്കപ്പെട്ടു

ട്രാക് ചക്രഘടനയുള്ള യുദ്ധ വാഹനങ്ങളുടെയും, മറ്റ് ട്രാക്-ചക്ര വാഹനങ്ങളുടെയും രൂപകൽപ്പന, നിർമ്മാണം, വികസനം, പരിശോധന എന്നിവ സിവിആർഡിഇ-യുടെ ചുമതലയാണ്. എൻജിൻ, ഹൈഡ്രോളിക്സ് എന്നിവയുമായി ബന്ധപ്പെട്ട ചില വിമാന-ഭാഗങ്ങളുടെ രൂപകൽപ്പനയും നിർവഹിച്ചിട്ടുണ്ട്. മറ്റ് ഡിആർഡിഒ സ്ഥാപനങ്ങളെപ്പോലെ, സിവിആർഡിഇ, പ്രതിരോധ ഗവേഷണ പ്രവർത്തനങ്ങളുടെ സ്പിൻ-ഓഫ് ആയ സിവിലിയൻ സാങ്കേതികവിദ്യകളുടെ വികസനവും ഏറ്റെടുത്തിട്ടുണ്ട്. കൂടാതെ അടുത്തിടെ ട്രാക് ചക്രഘടനയുള്ള ആളില്ലാ ഭൂതല വാഹനത്തിന്റെ വികസനപ്രവർത്തനവും തുടങ്ങിയിട്ടുണ്ട്.

അർജുൻ ടാങ്കിന്റെ നിർമ്മാണത്തിന്റെയും വികസനത്തിന്റെയും പ്രധാന ചുമതലയുള്ള ലാബുകളിൽ ഒന്നാണ് സിവിആർഡിഇ.
ഇത്തരം 248 ടാങ്കുകൾ നിർമ്മിച്ച് നൽകാൻ കരസേന ആവശ്യപ്പെട്ടിട്ടുണ്ട്. ടാങ്ക്-ഇഎക്സ്, അർജുൻ-അധിഷ്ഠിത സ്വചാലിത ആർട്ടിലറിയായ ഭീം, ടി-72 ടാങ്കിന്റെ നവീകൃത രൂപമായ അജേയ എന്നിവയും വികസിപ്പിച്ചു.

ഇതു കൂടാതെ സിവിആർഡിഇ, 
കവചിത വാഹനങ്ങൾ, പാലം നിർമ്മിക്കുന്ന ടാങ്കുകൾ, കവചിത റിക്കവറി വാഹനങ്ങൾ, തുടങ്ങിയ എഞ്ചിനീയറിംഗ്, യുദ്ധ വാഹനങ്ങളും വികസിപ്പിച്ചിട്ടുണ്ട്. ബിഎംപി-2 അധിഷ്ഠിത മോർട്ടാർ വാഹിനിയാണ് മറ്റൊന്ന്.

കവചിത യുദ്ധവാഹനങ്ങളുമായി ബന്ധപ്പെട്ട നിരവധി സാങ്കേതികവിദ്യകളിലും സിവിആർഡിഇ പ്രവർത്തിക്കുന്നു. കവചിത യുദ്ധവാഹനങ്ങളുടെ സ്വയം-ട്രാൻസ്മിഷൻ വികസിപ്പിക്കുന്നതിന് സിവിആർഡിഇ പ്രതിജ്ഞാബദ്ധമാണ്. 1500, 800, 150 കുതിരശക്തി പരിധിയിൽപ്പെട്ട വൈവിധ്യമാർന്ന ട്രാൻസ്മിഷനുകൾ ഇവിടെ വികസിപ്പിക്കപ്പെട്ടു. കൂടാതെ ടോർക് കൺവേർട്ടർ, ഫ്ലൂയിഡ് കപ്ലിംഗ്, റിട്ടാർഡർ, സ്റ്റിയറിംഗ് യൂണിറ്റ്, ഫൈനൽ ഡ്രൈവർ തുടങ്ങിയ നിരവധി ട്രാൻസ്മിഷൻ ഉപസംവിധാനങ്ങളും ഇവിടെ വികസിപ്പിച്ചിട്ടുണ്ട്.




</doc>
<doc id="300700" url="https://ml.wikipedia.org/wiki?curid=300700" title="കൊറിയക്കാർ">
കൊറിയക്കാർ

കൊറിയൻ ഉപഭൂഖണ്ഡത്തിലും മഞ്ചൂറിയയിലുമായി ഉരുത്തിരിഞ്ഞ ജനവിഭാഗമാണ് കൊറിയൻ ജനത().


</doc>
<doc id="300701" url="https://ml.wikipedia.org/wiki?curid=300701" title="കൊല്ലം ജില്ലയിൽ നിന്നുള്ള പ്രമുഖരുടെ പട്ടിക">
കൊല്ലം ജില്ലയിൽ നിന്നുള്ള പ്രമുഖരുടെ പട്ടിക









</doc>
<doc id="300708" url="https://ml.wikipedia.org/wiki?curid=300708" title="ഡിഫൻസ് റിസേർച്ച് ആൻഡ് ഡെവലപ്‌മെന്റ് ഓർഗനൈസേഷൻ">
ഡിഫൻസ് റിസേർച്ച് ആൻഡ് ഡെവലപ്‌മെന്റ് ഓർഗനൈസേഷൻ

ഇന്ത്യയുടെ സൈനികസംബന്ധിയായ സാങ്കേതികവിദ്യാ വികാസത്തിന്റെ ചുമതലയുള്ള ഗവേഷണസ്ഥാപനമാണ് 
ഡിഫൻസ് റിസേർച്ച് ആന്റ് ഡെവലപ്‌മെന്റ് ഓർഗനൈസേഷൻ (ഡിആർഡിഒ). ഇതിനെ ആസ്ഥാനം ന്യൂ ഡൽഹിയാണ്.
1958-ൽ ആണ്, സാങ്കേതികവിദ്യാ വികസന സ്ഥാപനം(ടെക്നിക്കൽ ഡെവലപ്മെന്റ് എസ്റ്റാബ്ലിഷ്മെന്റ്), സാങ്കേതികവിദ്യാ വികസന ഉത്പാദന ഡയറക്റ്ററേറ്റ് (ഡയറക്റ്ററേറ്റ് ഓഫ് ടെക്നിക്കൽ ഡെവലപ്മെന്റ് ആൻഡ് പ്രൊഡക്ഷൻ), പ്രതിരോധ ശാസ്ത്ര സ്ഥാപനം (ഡിഫൻസ് സയൻസ് ഓർഗനൈസേഷൻ) എന്നിവയുടെ ലയനത്തിലൂടെ ഡിആർഡിഒ നിലവിൽ വന്നത്. ഡിആർഡിഒ-യുടെ ഭരണപരമായ മേൽനോട്ട നിയന്ത്രണ ചുമതല കേന്ദ്ര പ്രതിരോധ മന്ത്രാലയത്തിൽ നിക്ഷിപ്തമാണ്.

വ്യോമയാന സാങ്കേതികവിദ്യ(എയ്റോനോട്ടിക്സ്), ആയുധശാസ്ത്രം(ആർമമെന്റ്സ്), ഇലക്ട്രോണിക്സ്, ഭൂതല-യുദ്ധ സാങ്കേതികവിദ്യ, ലൈഫ് സയൻസ്, പദാർഥവിജ്ഞാനീയം, മിസൈൽ , നാവികോപകരണങ്ങൾ തുടങ്ങി യുദ്ധ-സാങ്കേതികവിദ്യയുടെ നിരവധി മേഖലകളിൽ ഗവേഷണം നടത്തുന്ന 52 പരീക്ഷണശാലകളോടു കൂടിയ ഡിആർഡിഒ, ഇന്ത്യയിലെ ഏറ്റവും വലുതും വൈവിധ്യവത്കൃതവുമായ ഗവേഷണ സ്ഥാപനമാണ്. പ്രതിരോധ ഗവേഷണ വികസന സർവ്വീസിൽ (ഡിഫൻസ് റിസർച്ച് ആന്റ് ഡെവലപ്മെന്റ് സർവീസ്- ഡിആർഎസ്) ഉൾപ്പെട്ട അഞ്ചായിരത്തോളം ശാസ്ത്രജ്ഞർ ഡിആർഡിഒ-യിൽ ജോലി ചെയ്യുന്നു. കൂടാതെ ഏതാണ്ട് 25,000 മറ്റ് ശാസ്ത്രജ്ഞരും, സാങ്കേതിക വിദഗ്ദരും സഹായികളും ഡിആർഡിഒ-യുടെ ഭാഗമാണ്

1958-ൽ പ്രതിരോധ ശാസ്ത്ര സ്ഥാപനവും (ഡിഫൻസ് സയൻസ് ഓർഗനൈസേഷൻ), മറ്റ് ചില സാങ്കേതികവിദ്യാ വികസന സ്ഥാപനങ്ങളും(ടെക്നിക്കൽ ഡെവലപ്മെന്റ് എസ്റ്റാബ്ലിഷ്മെന്റ്) ലയിപ്പിച്ച് ഡിആർഡിഒ സ്ഥാപിക്കപ്പെട്ടു. പിന്നീട് 1980-ൽ സ്ഥാപിതമായ പ്രതിരോധ ഗവേഷണ വികസന വകുപ്പിന് ( ഡിപാർട്ട്മെന്റ് ഓഫ് ഡിഫൻസ് റിസേർച്ച് ആൻഡ് ഡെവലപ്‌മെന്റ് ) കീഴിൽ ഡിആർഡിഒ-യും അതിന്റെ 50 ഗവേഷണശാലകളും പുനസംഘടിപ്പിക്കപ്പെട്ടു. ഡിആർഡിഒ-യുടെ പ്രധാന ഉപഭോക്താക്കൾ ഇന്ത്യൻ കരസേനയും വ്യോമസേനയുമാണ്. ആയുധ രൂപകൽപ്പന-ഉത്പാദന ചുമതലകളൊന്നുമില്ലാത്ത കര-വ്യോമസേനകൾ, ലോക ആയുധ വിപണിയിൽ ലഭ്യമായ ഉത്പന്നങ്ങളും സാങ്കേതികവിദ്യകളും കരസ്ഥമാക്കുന്നതിന് ഡിആർഡിഒ-യെ ആശ്രയിക്കുന്നു. ഉദാഹരണർത്തിന് മിഗ്-21 ലോക ആയുധ വിപണിയിൽ ലഭ്യമാണെങ്കിൽ, ഡിആർഡിഒ തദ്ദേശീയമായി മിഗ്-21 വികസിപ്പിക്കണമെന്ന് അവർ പ്രതീക്ഷിക്കുന്നു. 

ഇൻഡിഗോ പദ്ധതി (പ്രോജക്ട് ഇൻഡിഗോ) എന്ന പേരിൽ, 1960-ൽ ആരംഭിച്ച ഭൂതല-വ്യോമ മിസൈൽ വികസന പദ്ധതിയാണ് ഡിആർഡിഒ ആദ്യമായി ഏറ്റെടുത്ത പ്രധാന പ്രോജക്ട്. ഇത് പിന്നീട് 1970-കളിൽ ഡെവിൾ പദ്ധതി (പ്രോജക്ട് ഡെവിൾ), ലഘു-ദൂര ഭൂതല-വ്യോമ മിസൈൽ പദ്ധതിയായ വാലിയന്റ് പദ്ധതി (പ്രോജക്ട് വാലിയന്റ്) എന്നിവയുടെ ബീജാവാപത്തിന് കാരണമായി. ഡെവിൾ മിസൈൽ സാങ്കേതികവിദ്യ 1980-കളിൽ സമഗ്ര ഗൈഡഡ് മിസൈൽ വികസന പദ്ധതി (ഐജിഎംഡിപി)യുടെ (ഇൻഡഗ്രേറ്റഡ് ഗൈഡഡ് മിസൈൽ ഡെവലപ്‌മെന്റ് പ്രോഗ്രാം (ഐജിഎംഡിപി) ഭാഗമായി വികസിപ്പിച്ച പൃഥ്വി ബാലിസ്റ്റിക് മിസൈലിൽ ഉപയോഗിക്കപ്പെട്ടു. അഗ്നി, പൃഥ്വി, ആകാശ്, ത്രിശൂൽ, നാഗ് എന്നിങ്ങനെ ഒരു സമഗ്ര മിസൈൽ ശ്രേണി വികസിപ്പിക്കൽ ലക്ഷ്യമിട്ട് ഇന്ത്യൻ പ്രതിരോധ മന്ത്രാലയം 1980-2007 കാലയളവിൽ നടപ്പിലാക്കിയ പദ്ധതിയാണ് ഐജിഎംഡിപി.

2010-ൽ അന്ന് പ്രതിരോധ വകുപ്പ് മന്ത്രി ആയിരുന്ന എ കെ ആന്റണി, ഇന്ത്യൻ പ്രതിരോധ ഗവേഷണങ്ങൾക്ക് ഉണർവ്വേകുന്നതിനും, പ്രതിരോധ സാങ്കേതികവിദ്യയിൽ കാര്യക്ഷമമായ സ്വകാര്യ പങ്കാളിത്തം ഉറപ്പ് വരുത്തുന്നതിനുമായി, ഡിആർഡിഒ-യുടെ പുനസംഘാടനത്തിന് ഉത്തരവിട്ടു. 
ഗവേഷണപ്രവർത്തനങ്ങളുടെ ഫലപ്രാപ്തി ഉറപ്പാക്കുന്നതിനുള്ള ഒരു പ്രധാന നിർദ്ദേശം, പ്രതിരോധ മന്ത്രി ചെയർമാനായ ഒരു പ്രതിരോധ സാങ്കേതികവിദ്യ കമ്മീഷൻ (ഡിഫൻസ് ടെക്നോളജി കമ്മീഷൻ) സ്ഥാപിക്കുക എന്നുള്ളതായിരുന്നു. ഡിആർഡിഒ-യുടെ കീഴിൽ നടക്കുന്ന മിക്കവാറും പദ്ധതികളുടെ ചരിത്രം പരിശോധിച്ചാൽ ശ്രദ്ധേയമായ വിജയങ്ങളും, സമയബന്ധിതമായ യുദ്ധഭൂമി-വിന്യാസങ്ങളും, ഗണ്യമായ സാങ്കേതിക നേട്ടങ്ങളും കാണാൻ കഴിയും. വിമാന യന്ത്രഭാഗങ്ങൾ, ആളില്ലാ-വിമാനങ്ങൾ (യുഎവി), ലഘു പടക്കോപ്പുകൾ, യന്ത്രത്തോക്കുകൾ, ഇഡബ്ല്യു സംവിധാനങ്ങൾ, ടാങ്കുകൾ, കവചിത വാഹനങ്ങൾ, സോണാർ സംവിധാനങ്ങൾ, കമാന്റ്-കൺട്രോൾ സംവിധാനങ്ങൾ തുടങ്ങിയ നിർണായക സാങ്കേതികശേഷികൾ കൈവരിക്കാൻ ഡിആർഡിഒ-ക്ക് കഴിഞ്ഞിട്ടുണ്ട്.

വ്യോമസേനക്ക് വേണ്ടി ആധുനിക ഫ്ലൈ ബൈ വയർ, വിവിധോദേശ്യ യുദ്ധ വിമാനം (മൾടി-റോൾ ഫൈറ്റർ) നിർമ്മിക്കുന്ന തേജസ് പദ്ധതി, ഇന്ത്യൻ വ്യോമഗതാഗത വ്യവസായത്തിന്റെ പുരോഗതിയും ലക്ഷ്യമിടുന്നു. ഏവിയോണിക്സ്, ഫ്ലൈറ്റ് നിയന്ത്രണ സംവിധാനങ്ങൾ, വിമാന പ്രൊപൽഷൻ, സങ്കര പദാർഥക്കൂട്ടുകളുടെ ഘടന, വിമാന രൂപകല്പനയും വികസനവും തുടങ്ങിയ മേഖലകളിൽ ഗണ്യമായ പുരോഗതി കൈവരിക്കാൻ തേജസ് പദ്ധതി, ഡിആർഡിഒ-യെ സഹായിച്ചു.

ഇന്ത്യൻ വ്യോമസേനയുടെ വിവിധയിനം വിമാനങ്ങളിൽ ഉപയോഗിക്കപ്പെടുന്ന പറക്കൽ ഉപകരണശ്രേണികൾ, 
മിഷൻ കമ്പ്യൂട്ടറുകൾ, റഡാർ മുന്നറിയിപ്പ് സ്വീകരിണികൾ (റഡാർ വാർണിംഗ് റിസീവർ- ആർഡബ്ല്യുആർ), കൃത്യതയാർന്ന ദിശാ-നിർണയ ഉപകരണങ്ങൾ, വ്യോമ ജാമറുകൾ എന്നിവ ഡിആർഡിഒ-യുടെ വ്യോമഇലക്ട്രോണിക ഗവേഷണത്തിന്റെ വിജയകഥ പറയുന്നു. ഡിആർഡിഒ-യുടെ മിഷൻ ഏവിയോണിക്സ് ലാബോറട്ടറിയായ പ്രതിരോധ ഏവിയോണിക്സ് ഗവേഷണ സ്ഥാപനം (ഡിഫൻസ് ഏവിയോണിക്സ് റിസർച്ച് എസ്റ്റാബ്ലിഷ്മെന്റ് ഡിഎആർഇ) ആണ് വ്യോമഇലക്ട്രോണിക ഗവേഷണത്തിന്റെ മുൻനിര കേന്ദ്രം. റഡാർ ഗവേഷണകേന്ദ്രമായ എൽആർഡിഇ, ഇലക്ട്രോണിക് യുദ്ധതന്ത്രത്തിൽ ശ്രദ്ധ കേന്ദീകരിക്കുന്ന ഡിഇഎഎൽ, ആളില്ലാ-വ്യോമയാനങ്ങളും, വ്യോമയാന ഗതിനിയന്ത്രണ സംവിധാനങ്ങളും നിർമ്മിക്കുന്ന എഡിഇ എന്നിവയാണ് മറ്റുള്ളവ.

ലഘു യുദ്ധ വിമാനം (എൽസിഎ), വ്യോമസേനയുടെ മുൻനിര യുദ്ധവിമാന സന്നാഹങ്ങൾ എന്നിവക്ക് വേണ്ട നവീന വ്യോമഇലക്ട്രോണിക് സംവിധാനങ്ങളുടെ വികസനത്തിലും ഡിആർഡിഒ ഭാഗഭാക്കാണ്. ആധുനിക ആർഡബ്ല്യുആർ, സ്വയം-രക്ഷാ ജാമറുകൾ, മിസൈൽ മുന്നറിയിപ്പ് സംവിധാനങ്ങൾ, സംയോജിത പ്രതിരോധ സന്നാഹങ്ങൾ തുടങ്ങിയ ആധുനിക പ്രതിരോധ ഇലക്ട്രോണിക് സംവിധാനങ്ങളാണ് ഇവയിൽ പ്രധാനം. ഉന്നതശേഷിയുള്ള സ്വതന്ത്ര-ആർക്കിടെക്ചർ കമ്പ്യൂട്ടറുകളുടെ ശ്രേണി, ഇൻഫ്രാറെഡ് സെർച്ച് ആൻഡ് ട്രാക്ക് സിസ്റ്റം പോലെയുള്ള ഒപ്ട്രോണിക് സംവിധാനങ്ങൾ, റിംഗ് ലേസർ ഗൈറോ അടിസ്ഥാനമാക്കിയ ഇനേർഷ്യൽ നാവിഗേഷണൽ സിസ്റ്റങ്ങൾ എന്നിവയും പ്രധാനമാണ്. ഡിജിറ്റൽ ഭൂപട നിർമ്മാണ സംവിധാനങ്ങൾ, ഹെൽമെറ്റ് മൗണ്ടഡ് ഡിസ്പ്ലേ, വിവിധോദ്ദ്യേശ സ്മാർട്ട് ഡിസ്പ്ലേകൾ എന്നിവയാണ് ഗവേഷണം നടക്കുന്ന മറ്റ് രംഗങ്ങൾ.

മേൽപറഞ്ഞ ഗവേഷണ പദ്ധതികൾക്ക് ഉപരിയായി, ഹിന്ദുസ്ഥാൻ_എയ്റോനോട്ടിക്‌സ്_ലിമിറ്റഡ് നേതൃത്വം നൽകുന്ന ഗവേഷണ പദ്ധതികളിലും ഡിആർഡിഒ സഹകരിക്കുന്നുണ്ട്. ധ്രുവ് ഹെലികോപ്ടർ, എച്ച്എഎൽ എച്ച്ജെടി-36 എന്നിവ ഇതിൽ ഉൾപ്പെടുന്നു. എച്ച്ജെടി-36 ലെ 100-ലധികം ലൈൻ റീപ്ലേയ്സിബ്ൾ യൂണിറ്റുകൾ ലഘു യുദ്ധ വിമാന പദ്ധതിയിയുടെ ഭാഗമായി ലഭിച്ചതാണ്. വായുസേന ഉപയോഗിക്കുന്ന ഉപകരണങ്ങളുടെയും സാങ്കേതികവിദ്യകളുടെയും സ്വദേശീവത്കരണ സംരംഭങ്ങളെയും ഡിആർഡിഒ സഹായിക്കുന്നു.





</doc>
<doc id="300717" url="https://ml.wikipedia.org/wiki?curid=300717" title="കണ്ണന്തോടത്ത് ജനാർദ്ദനൻ നായർ">
കണ്ണന്തോടത്ത് ജനാർദ്ദനൻ നായർ

തിരുവിതാംകൂറിലെ ട്രേഡ് യൂണിയൻ പ്രസ്ഥാനത്തിന്റെ തുടക്കക്കാരിൽ പ്രമുഖനാണ് കണ്ണന്തോടത്ത് ജനാർദ്ദനൻ നായർ(1937 - 16 മാർച്ച് 1946) . സ്വാതന്ത്യ സമര സേനാനിയും ശ്രീമൂലം പ്രജാ സഭാ മെംമ്പറുമായിരുന്നു. 
എറണാകുളം ജില്ലയിൽ ഇടപ്പള്ളിക്കടുത്ത് കണ്ണന്തോട്ട് തറവാട്ടിൽ ജനിച്ചു. അച്ഛൻ പ്രാക്കുളം രാമൻ പിള്ള നിയമസഭയിൽ ഒഫിഷ്യൽ മെംബറായിരുന്നു. സ്റ്റേറ്റ് കോൺഗ്രസ് അനുഭാവിയായി രാഷ്ട്രീയത്തിലെത്തി. ഇടപ്പള്ളിയിൽ പറവൂർ നിയോജക മണ്ഡലത്തിൽ തെരഞ്ഞെടുപ്പിൽ മത്സരിച്ചെങ്കിലും പരാജയപ്പെട്ടു. പിന്നീട് കരുനാഗപ്പള്ളി - കാർത്തികപ്പള്ളി ഡബിൾ നിയോജക മണ്ഡലത്തിൽ നിന്ന് ശ്രീമൂലം പ്രജാ സഭയിലേക്ക് എതിരില്ലാതെ തെരഞ്ഞെടുക്കപ്പെട്ടു. 1939 മുതൽ 1944 വരെ മെംബറായി പ്രവർത്തിച്ചു. സി.പി. രാമസ്വാമി അയ്യരുടെ ദുർഭരണത്തിനെതിരെ അസംബ്ലിയിലും വെളിയിലും നടന്ന പോരാട്ടങ്ങൾക്ക് നേതൃത്വം നൽകി. സി.പി. രാജ്യദ്രോഹ കുറ്റം ചുമത്തി ആരുവാമൊഴി സെൻട്രൽ ജയിലിൽ അടച്ചു. 11 മാസം ജയുൽ ശിക്ഷ അനുഭവിച്ചു. പുറത്തിറങ്ങി നിരവധി തൊഴിൽ സമരങ്ങൾക്ക് നേതൃത്വം നൽകി. സുഭാഷ് ചന്ദ്ര ബോസിന്റെ സഹോദരൻ ശരശ്ചന്ദ്ര ബോസിനെക്കണ്ട് സംസാരിക്കാൻ കൽക്കത്തയിലേക്കു പോയ അദ്ദേഹം അവിടെ വച്ച് വസൂരി രോഗ ബാധയാൽ മുപ്പത്തിയാറാം വയസ്സിൽ മരണമടഞ്ഞു.


</doc>
<doc id="300727" url="https://ml.wikipedia.org/wiki?curid=300727" title="2015">
2015

ഗ്രിഗോറിയൻ കലണ്ടർ പ്രകാരം വ്യാഴാഴ്ച ആരംഭിച്ച ഒരു സാധാരണ വർഷമാണ് 2015 (MMXV). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2015 -ആമത്തെയും ഇരുപത്തൊന്നാം നൂറ്റാണ്ടിലെ പതിനഞ്ചാമത്തെയും വർഷമാണിത്.

ഐക്യരാഷ്ട്രസഭ അന്താരാഷ്ട്ര മണ്ണ് വർഷമായി 2015 ആചരിക്കുന്നു


</doc>
<doc id="300728" url="https://ml.wikipedia.org/wiki?curid=300728" title="അന്താരാഷ്ട്ര മണ്ണ് വർഷം">
അന്താരാഷ്ട്ര മണ്ണ് വർഷം

2013 ഡിസംബറിൽ ചേർന്ന ഐക്യരാഷ്ട്രസഭയുടെ ജനറൽ അസംബ്ലി തീരുമാന പ്രകാരം 2015 അന്താരാഷ്ട്ര മണ്ണ് വർഷം ആണ്.



</doc>
<doc id="300730" url="https://ml.wikipedia.org/wiki?curid=300730" title="ഇന്ത്യയിലെ തൊഴിലാളി സംഘടനകൾ">
ഇന്ത്യയിലെ തൊഴിലാളി സംഘടനകൾ

പൊതുവെ കക്ഷിരാഷ്ട്രീയമായാണ് ഇന്ത്യയിലെ തൊഴിലാളി പ്രസ്ഥാനങ്ങൾ രൂപികരിക്കപ്പെടുന്നതും പ്രവർത്തിക്കുന്നതും.
കേന്ദ്ര തൊഴിൽ മന്ത്രാലയത്തിന്റെ കണക്കുകൾ പ്രകാരം 24,601,589 തൊഴിലാളികൾ യൂണിയനുകളിൽ അംഗമായി പ്രവർത്തിക്കുന്നുണ്ട്. കേന്ദ്ര തൊഴിൽ മന്ത്രാലയത്തിന്റെ അംഗീകാരമുള്ള 14 ദേശീയ തൊഴിലാളി യൂണിയനുകളുണ്ട്. 



</doc>
<doc id="300746" url="https://ml.wikipedia.org/wiki?curid=300746" title="ഇന്ത്യൻ നാഷണൽ ട്രേഡ് യൂണിയൻ കോൺഗ്രസ്">
ഇന്ത്യൻ നാഷണൽ ട്രേഡ് യൂണിയൻ കോൺഗ്രസ്

ഇന്ത്യയിലെ തൊഴിലാളികളുടെ ക്ഷേമത്തിനായി ഇന്ത്യൻ നാഷണൽ കോൺഗ്രസിന്റെ പോഷക സംഘടന എന്ന നിലയിൽ രൂപികൃതമായ തൊഴിലാളി സംഘടനയാണ് ഇന്ത്യൻ നാഷണൽ ട്രേഡ് യൂണിയൻ കോൺഗ്രസ്. ഐ.എൻ.ടി.യു.സി. എന്ന ചുരുക്കപേരിലറിയപ്പെടുന്ന ഈ സംഘടന ഇന്റർനാഷണൽ ട്രേഡ് യൂണിയൻ കോൺഫഡറേഷൻ എന്ന സംഘടനയിൽ അഫിലിയേറ്റ് ചെയ്തിട്ടുണ്ട്. 

2002-ലെ കേന്ദ്ര തൊഴിൽ മന്ത്രാലയത്തിന്റെ കണക്കുകൾ പ്രകാരം 3,892,011 തൊഴിലാളികൾ ഈ സംഘടനയിൽ അംഗങ്ങളായിട്ടുണ്ട്. 

ഇന്ത്യയ്ക്ക് സ്വാതന്ത്ര്യം ലഭിക്കുന്നതിന് മൂന്ന് മാസം മുൻപ്, 1947 മെയ് 3-ന് ഐ.എൻ.ടി.യു.സി. സ്ഥാപിച്ചു. സർദാർ വല്ലഭായി പട്ടേലിന്റെ അദ്ധ്യക്ഷതയിൽ ചേർന്ന സ്ഥാപക സമ്മേളണം ഇന്ത്യൻ നാഷണൽ കോൺഗ്രസിന്റെ അന്നത്തെ പ്രസിഡന്റ് ജെ.ബി. കൃപാലിനി ഉദ്ഘാടനം ചെയ്തു.

ഐ.എൻ.ടി.യു.സി. ഒരു സ്വതന്ത്രസംഘടന എന്ന നിലയിലാണ് അതിന്റെ ഭരണഘടനയെങ്കിലും കോൺഗ്രസിന്റെ ഒരു പോഷകസംഘടന എന്ന നിലയിലാണ് പ്രവർത്തനം. പല സന്ദർഭങ്ങളിലും രണ്ട് സംഘടനയിലെ ഉന്നതനേതാക്കൾ തമ്മിൽ ആശയവിനിമയം നടത്താറുണ്ട്. അതിനായി കോൺഗ്രസിൽ പ്രത്യേക കമ്മിറ്റികളേയും കാലാകാലങ്ങളിൽ നിയമിക്കാറുണ്ട്.

സംസ്ഥാന പ്രസിഡന്റായി ബി.കെ. നായരും സെക്രട്ടറിയായി കെ. കരുണാകരനുമായിരുന്നു കേരളഘടകത്തിന്റെ ആദ്യത്തെ സാരഥികൾ. ആർ ചന്ദ്രശേഖരനാണ് ഇപ്പോഴത്തെ പ്രസിഡന്റ്.



</doc>
<doc id="300762" url="https://ml.wikipedia.org/wiki?curid=300762" title="വൈകുണ്ഠ ഏകാദശി">
വൈകുണ്ഠ ഏകാദശി

ഏകാദശികളിൽ പ്രധാനപ്പെട്ടതാണ്‌ വൈകുണ്ഠ ഏകാദശി അഥവാ സ്വർഗ്ഗവാതിൽ ഏകാദശി. ധനുമാസത്തിലെ വെളുത്ത ഏകാദശിയാണ് വൈകുണ്ഠ ഏകാദശിയായി ആചരിച്ചുവരുന്നത്. വൈഷ്ണവർക്ക് ഇത് വളരെ പ്രധാനപ്പെട്ട ദിവസമാണ്. വിഷ്ണുഭഗവാൻ വൈകുണ്ഠത്തിലേയ്ക്കുള്ള ദ്വാരം തുറക്കുന്ന ദിവസമാണ് ഇതെന്നും, അതിനാൽ അന്ന് മരിയ്ക്കുന്നവർക്ക് മോക്ഷപ്രാപ്തി ഉണ്ടാകുമെന്നും വിശ്വസിച്ചുവരുന്നു. ശ്രീരംഗം, തിരുപ്പതി തുടങ്ങി എല്ലാ വൈഷ്ണവദേവാലയങ്ങളിലും വളരെയധികം പ്രാധാന്യത്തോടെ ഈ ദിവസം ആചരിച്ചുവരുന്നു. 

ഭഗവാൻ കൃഷ്ണൻ സതീർത്ഥ്യനായിരുന്ന കുചേലന്റെ അവിൽപ്പൊതി പങ്കുവച്ച്‌ കുചേലനെ കുബേരനാക്കിയ ദിവസമാണ്‌ സ്വർഗ്ഗവാതിൽ ഏകാദശിയെന്ന്‌ വിശ്വാസം. 

കുരുക്ഷേത്ര യുദ്ധത്തിൽ അർജ്ജുനന്‌ വിഷാദരോഗം അനുഭവപ്പെട്ടപ്പോൾ ഭഗവാൻ കൃഷ്ണൻ ജീവിതത്തിന്റെയും മരണത്തിന്റെയും തത്ത്വശാസ്ത്രം ഭഗവദ്ഗീതയിലൂടെ അർജ്ജുനനെ ഉപദേശിച്ചതും ഈ ദിവസത്തിലാണെന്ന്‌ കരുതുന്നു. അതിനാൽ സ്വർഗ്ഗവാതിൽ ഏകാദശി ദിനത്തെ ഗീതാജയന്തി ഉത്സവ ദിനമായും ആഘോഷിക്കുന്നു.


</doc>
<doc id="300770" url="https://ml.wikipedia.org/wiki?curid=300770" title="നീതി ആയോഗ്">
നീതി ആയോഗ്

ഭാരത സർക്കാരിന്റെ ഒരു വിദഗ്ദ്ധോപദേശക സമിതിയാണ് നീതി ആയോഗ് (), നാഷണൽ ഇൻസ്റ്റിറ്റൂഷൻ ഫോർ ട്രാൻസ്ഫോർമിങ് ഇന്ത്യ.പഞ്ചവത്സര പദ്ധതികൾ ഉൾപ്പെട്ട രാജ്യത്തിന്റെ വളർച്ചക്കും വികസനത്തിനും ജനങ്ങളുടെ ജീവിതനിലവാരം ഉയർത്തുന്നതിനും ആവശ്യമായ സുപ്രധാന പദ്ധതികൾ ആസൂത്രണം ചെയ്യുന്നതിനുള്ള ഭാരത സർക്കാരിന്റെ ഒരു ഉപദേശക സമിതിയായിരുന്ന ആസൂത്രണ കമ്മീഷനു പകരം 2015 ജനുവരി 1-നു നിലവിൽ വന്ന സംവിധാനം ആണിത്. ദേശീയ, അന്തർദേശീയപ്രാധാന്യമുള്ള സാമ്പത്തിക, നയവിഷയങ്ങളിൽ കേന്ദ്ര, സംസ്ഥാനസർക്കാറുകൾക്ക് സാങ്കേതിക ഉപദേശം നൽകുകയാണ് നീതി ആയോഗിന്റെ ചുമതല.

പ്രധാനമന്ത്രി അധ്യക്ഷനായ നീതി ആയോഗിന്റെ ഭരണസമിതിയിൽ എല്ലാ മുഖ്യമന്ത്രിമാരും കേന്ദ്രഭരണപ്രദേശങ്ങളിലെ ലഫ്. ഗവർണർമാരും അംഗങ്ങളായിരിക്കും. പ്രധാനമന്ത്രി നിയോഗിക്കുന്ന ഉപാധ്യക്ഷനും സ്ഥിരംഅംഗങ്ങളും പരമാവധി രണ്ടു താത്കാലിക അംഗങ്ങളും നാല് അനൗദ്യോഗിക അംഗങ്ങളും ചീഫ് എക്‌സിക്യൂട്ടീവ് ഓഫീസറും ഉൾപ്പെടുന്നതാണ് നീതി ആയോഗ്. വിവിധ തുറകളിൽ അറിവും പ്രവർത്തനപരിചയവും ഉള്ള വിദഗ്ദ്ധരെ പ്രത്യേക ക്ഷണിതാക്കളാക്കും.


</doc>
<doc id="300772" url="https://ml.wikipedia.org/wiki?curid=300772" title="ദേശീയ ജുഡീഷ്യൽ നിയമന കമ്മീഷൻ (ഇന്ത്യ)">
ദേശീയ ജുഡീഷ്യൽ നിയമന കമ്മീഷൻ (ഇന്ത്യ)

ഇന്ത്യയിലെ ഉയർന്ന കോടതികളിലെ ജഡ്ജിമാരുടെ നിയമനത്തിന് ശുപാർശ ചെയ്യുന്ന കൊളീജിയം സംവിധാനത്തിന് പകരം 2014 ഡിസംബർ 13 ന് നിലവിൽ വന്ന സംവിധാനമാണ് ദേശീയ ജുഡീഷ്യൽ നിയമന കമ്മീഷൻ (NJAC). എന്നാൽ 2015 ഒക്ടോബർ 16 ന് സുപ്രീം കോടതി ദേശീയ ജുഡീഷ്യൽ നിയമന കമ്മീഷൻ ഭർണഘടനാവിരുദ്ധമാണെന്ന് വിധിച്ചു. 

ഭരണഘടനയുടെ 124 ആം ഭേദഗതി വഴി ദേശീയ ജുഡീഷ്യൽ നിയമന കമ്മീഷന് ഭരണഘടനാ പദവി നൽകിയിട്ടുണ്ട്. 

താഴെപ്പറയുന്ന ആറ് വ്യക്തികളാണ് കമ്മീഷനിലെ അംഗങ്ങൾ

രണ്ട് പ്രമുഖവ്യക്തികളെ നാമനിർദ്ദേശം ചെയ്യുന്നത് ചീഫ് ജസ്റ്റിസ്, പ്രധാനമന്ത്രി, ലോക്‌സഭയിലെ പ്രതിപക്ഷ നേതാവ് എന്നിവരടങ്ങുന്ന സമിതിയാണ്. ഇവരുടെ കാലാവധി മൂന്ന് വർഷമാണ്. ഒരിക്കൽ നാമനിർദ്ദേശം ചെയ്തവർ വീണ്ടും നിർദ്ദേശിക്കപ്പെടാൻ യോഗ്യരല്ല. ഇതിൽ ഒരാൾപട്ടിക ജാതിയിലോ പട്ടികവർഗ്ഗത്തിലോ മറ്റ് പിന്നോക്ക വിഭാഗത്തിലോ പെട്ടവരോ സ്ത്രീയോ ആയിരിക്കണം.

താഴെപ്പറയുന്നവ കമ്മീഷന്റെ കടമകളാണ്.

2015 ഒക്ടോബർ 16 ന് സുപ്രീം കോടതി ദേശീയ ജുഡീഷ്യൽ നിയമന കമ്മീഷൻ ഭരണഘടനാവിരുദ്ധമാണെന്ന് വിധിച്ചു. കമ്മിഷൻ രൂപവത്കരിച്ചുകൊണ്ടുള്ള ഭരണഘടനയുടെ 99-ാം ഭേദഗതി വിധിയിലൂടെ റദ്ദാക്കി. പുതിയ സംവിധാനം ജുഡീഷ്യറിയുടെ സ്വാതന്ത്ര്യത്തിലുള്ള കടന്നുകയറ്റമാണെന്നും കോടതി അഭിപ്രായപ്പെട്ടു. അതോടെ കൊളീജിയം സംവിധാനം പുനസ്ഥാപിക്കപ്പെട്ടു. 


</doc>
<doc id="300780" url="https://ml.wikipedia.org/wiki?curid=300780" title="കേരള സ്കൂൾ കലോത്സവം 2015">
കേരള സ്കൂൾ കലോത്സവം 2015

കേരളത്തിന്റെ അമ്പത്തി അഞ്ചാമത് സ്കൂൾ കലോത്സവം 2015 ജനുവരി 15 മുതൽ ജനുവരി 21 വരെ കോഴിക്കോട് വെച്ച് നടന്നു. കലോത്സവത്തിൽ കോഴിക്കോടും പാലക്കാടും 916 പോയിന്റ് കരസ്ഥമാക്കി ഒന്നാം സ്ഥാനം പങ്കിട്ടു. ഏഷ്യയിലെ ഏറ്റവും വലിയ കലോത്സവമാണ് സംസ്ഥാന സ്ക്കൂൾ യുവജനോത്സവം.

കോഴിക്കോട് നഗരത്തിലും പരിസരപ്രദേശങ്ങളിലുമുള്ള 18 വേദികളിലായാണു മത്സരങ്ങൾ നടന്നക്കുന്നത്. 


</doc>
<doc id="300795" url="https://ml.wikipedia.org/wiki?curid=300795" title="ഇന്തോനേഷ്യ എയർ ഏഷ്യ ഫ്ലൈറ്റ് 8501">
ഇന്തോനേഷ്യ എയർ ഏഷ്യ ഫ്ലൈറ്റ് 8501

ഇന്തോനേഷ്യയിലെ സുരബയയിൽ നിന്ന് സിംഗപ്പൂറിലേക്ക് പുറപ്പെടുന്ന ഇന്തോനേഷ്യ എയർ ഏഷ്യയുടെ വിമാനമാണ് ഇന്തോനേഷ്യ എയർ ഏഷ്യ ഫ്ലൈറ്റ് 8501. മോശം കാലാവസ്ഥയെ തുടർന്ന് എയർബസ്‌ എ320 ശ്രേണിയിൽ പെടുന്ന ഇപ്പറഞ്ഞ വിമാനം 2014 ഡിസംബർ 28-ന് കടലിൽ തകർന്നു വീണു. 7 ജീവനക്കാരടക്കം 162 യാത്രക്കാർ വിമാനത്തിൽ ഉണ്ടായിരുന്നു.


</doc>
<doc id="300834" url="https://ml.wikipedia.org/wiki?curid=300834" title="സ്വാതിതിരുനാൾ (1987ചലച്ചിത്രം)">
സ്വാതിതിരുനാൾ (1987ചലച്ചിത്രം)

സ്വാതിതിരുനാൾ രാമവർമ്മയുടെ ജീവിതത്തെ ആസ്പദമാക്കി ലെനിൻ രാജേന്ദ്രൻ സംവിധാനം നിർവഹിച്ച 1987-ൽ പുറത്തിറങ്ങിയ മലയാളചലച്ചിത്രമാണ് സ്വാതിതിരുനാൾ. രാമവർമ്മയുടെ വേഷം കന്നഡചലച്ചിത്ര നടൻ അനന്ത് നാഗാണ് അഭിനയിച്ചത്.


ഗാനങ്ങൾക്കു സംഗീതം നൽകിയിരിക്കുന്നത് എം.ബി. ശ്രീനിവാസനാണ്. ചിത്രത്തിലെ ഗനത്തിന് പ്രശസ്ത ഗായകൻ എം. ബാലമുരളീകൃഷ്ണയ്ക്ക് മികച്ച ഗായകർക്കുള്ള കേരള സംസ്ഥാന ചലച്ചിത്ര പുരസ്കാരം ലഭിച്ചു.


</doc>
<doc id="300837" url="https://ml.wikipedia.org/wiki?curid=300837" title="ഗിലിയൻ ഫ്ലൈൻ">
ഗിലിയൻ ഫ്ലൈൻ

ഒരു അമേരിക്കൻ എഴുത്തുകാരിയും തിരക്കഥാകൃത്തും ടെലിവിഷൻ നിരൂപകയുമാണ് ഗിലിയൻ ഫ്ലൈൻ എന്ന ഗിലിയൻ ഷൈബർ ഫ്ലൈൻ (ജനനം: 1971 ഫെബ്രുവരി 24). ഫ്ലൈൻ ഷാർപ്പ് ഒബ്ജെക്റ്റ്സ്, ഡാർക്ക് പ്ലേസസ്, ഗോൺ ഗേൾ എന്നിങ്ങനെ മൂന്ന് ത്രില്ലർ നോവലുകൾ പ്രസിദ്ധീകരിച്ചിട്ടുണ്ട്. ഇവയിൽ ഗോൺ ഗേൾ, ഫ്ലൈന്നിന്റെ തന്നെ തിരക്കഥയിൽ ഇതേ പേരിൽ ചലച്ചിത്രമാക്കിയിട്ടുണ്ട്. ഷാർപ്പ് ഒബ്ജെക്റ്റ്സ് എന്ന നോവലിനെ ആസ്പദമാക്കി എച്ച്ബിഒ നിർമിച്ച എട്ട് എപ്പിസോഡുകൾ ഉള്ള ഒരു മിനി പരമ്പര 2018 ജൂലൈയിൽ സംപ്രേഷണം ചെയ്തു. ഈ പരമ്പരയിൽ ഏമി ആഡംസ് മുഖ്യ കഥാപാത്രത്തെ അവതരിപ്പിച്ചു. 



</doc>
<doc id="300840" url="https://ml.wikipedia.org/wiki?curid=300840" title="രവി വള്ളത്തോൾ">
രവി വള്ളത്തോൾ

മലയാളചലച്ചിത്ര സീരിയൽ നടനാണ് രവി വള്ളത്തോൾ. പ്രശസ്ത കവി വള്ളത്തോൾ നാരായണമേനോന്റെ അനന്തരവനാണ് ഇദ്ദേഹം.


</doc>
<doc id="300843" url="https://ml.wikipedia.org/wiki?curid=300843" title="ത്രിഭുവൻ അന്താരാഷ്ട്ര വിമാനത്താവളം">
ത്രിഭുവൻ അന്താരാഷ്ട്ര വിമാനത്താവളം

നേപ്പാളിലെ കാഠ്മണ്ഡുവിൽ സ്ഥിതി ചേയുന്ന അന്താരാഷ്ട്ര വിമാനത്താവളമാണ് ത്രിഭുവൻ അന്താരാഷ്ട്ര വിമാനത്താവളം (, ).


</doc>
<doc id="300845" url="https://ml.wikipedia.org/wiki?curid=300845" title="എച്ച്.എ.എൽ ധ്രുവ്">
എച്ച്.എ.എൽ ധ്രുവ്

ഇന്ത്യയുടെ തദ്ദേശീയ ഹെലികോപ്റ്ററാണ് എച്ച്.എ.എൽ ധ്രുവ് (Sanskrit: ध्रुव-Dhruva,Hindi-Dhruv ""Polaris""). ഇന്ത്യയുടെ ഹിന്ദുസ്ഥാൻ എയ്റോനോട്ടിക്‌സ് ലിമിറ്റഡ് വികസിപ്പിച്ചെടുത്ത ഒരു മൾട്ടി പർപ്പസ് ഹെലിക്കൊപ്പ്റ്റർ ആണ് ധ്രുവ്. 1984ലാണ് ഇതിന്റെ ആദ്യ നിർമ്മാണം പ്രഖ്യാപിച്ചത്. ജർമൻ കമ്പനിയായ എം.ബി.ബി യുടെ സഹായത്തോടെയാണ് രൂപകൽപന ചെയ്തിരിക്കുന്നത്. ഹിന്ദുസ്ഥാൻ എയ്റോനോട്ടിക്സ് ലിമിറ്റഡ് ആണ് കോപ്റ്റർ നിർമിച്ചത്. 1992ലാണ് ആദ്യ പറക്കൽ നടത്തിയത്. 1998ൽ കമ്മീഷൻ ചെയ്തു. സൈനിക ആവശ്യത്തിനും സിവിലിയൻ ആവശ്യത്തിനും ഈ ഹെലികോപ്റ്റർ ഉപയോഗിക്കുന്നു. ഈ ഹെലികോപ്റ്റർ വിദേശത്തേക്ക് കയറ്റുമതിയും ചെയ്യുന്നുണ്ട്.


</doc>
<doc id="300847" url="https://ml.wikipedia.org/wiki?curid=300847" title="ബോയ്ഹുഡ്">
ബോയ്ഹുഡ്

2014ൽ പുറത്തിറങ്ങിയ ഒരു അമേരിക്കൻ ഡ്രാമാ ചലച്ചിത്രമാണ് ബോയ്ഹുഡ്. റിച്ചാർഡ് ലിങ്ൿലാറ്റർ രചനയും സംവിധാനവും നിർവ്വഹിച്ചിരിക്കുന്ന ചലച്ചിത്രത്തിൽ പാട്രീഷ്യ ആർക്വറ്റി, എല്ലാർ കോൾട്രെയ്ൻ, ലോറെലൈ ലിങ്ൿലാറ്റർ, എതാൻ ഹോകി എന്നിവർ പ്രധാന വേഷങ്ങളിലെത്തുന്നു. ഒരു ആൺകുട്ടിയുടെയും സഹോദരിയുടെയും വളർച്ചയുടെ പന്ത്രണ്ട് വർഷങ്ങളെ കുറിച്ചുള്ള ഈ ചിത്രം 12 വർഷമെടുത്താണ് ചിത്രീകരണം പൂർത്തിയാക്കിയത്. 2002 മെയിൽ ആരംഭിച്ച ചിത്രീകരണം അവസാനിച്ചത് 2013 ഒക്ടോബറിൽ ആയിരുന്നു.

2014ലെ സൺഡാൻസ് ചലച്ചിത്രമേളയിൽ ബോയ്ഹുഡ് ആദ്യപ്രദർശനം നടത്തി. തുടർന്ന് 2014 ജൂലൈ 11നു ചിത്രം അമേരിക്കയിൽ റിലീസ് ചെയ്തു. 64ആമത് ബെർലിൻ ചലച്ചിത്രമേളയിൽ പ്രദർശിപ്പിച്ച ചിത്രത്തിനു മികച്ച സംവിധായകനുള്ള രജതക്കരടി പുരസ്കാരം ലഭിച്ചു. പല നിരൂപകരും ബോയ്ഹുഡ് ചലച്ചിത്ര ചരിത്രത്തിലെ ഒരു നാഴികക്കല്ലാണെന്ന് അഭിപ്രായപ്പെട്ടിട്ടുണ്ട്.




</doc>
<doc id="300856" url="https://ml.wikipedia.org/wiki?curid=300856" title="ഉഴവൂർ വിജയൻ">
ഉഴവൂർ വിജയൻ

കേരളത്തിലെ ഒരു രാഷ്ട്രീയ നേതാവും എൻ.സി.പി.യുടെ സംസ്ഥാന പ്രസിഡന്റുമായിരുന്നു ഉഴവൂർ വിജയൻ. (1952 ഏപ്രിൽ 25 - 2017 ജൂലൈ 23)

കോട്ടയം ജില്ലയിലെ ഉഴവൂരിനടുത്ത് കുറിച്ചിത്താനത്ത് കാരാംകുന്നേൽ വീട്ടിൽ ഗോപാലൻ - കമല ദമ്പതികളുടെ ഏക മകനായി 1952 ഏപ്രിൽ 25-ന് ജനിച്ചു. കുറിച്ചിത്താനം കെ.ആർ. നാരായണൻ ഗവൺമെന്റ് എൽപി സ്‌കൂളിൽ പ്രാഥമിക വിദ്യാഭ്യാസം നേടി. കുറിച്ചിത്താനം ശ്രീകൃഷ്ണ വൊക്കേഷണൽ ഹയർസെക്കൻഡറി സ്‌കൂളിലായിരുന്നു ഹൈസ്‌ക്കൂൾ പഠനം പൂർത്തിയാക്കിയത്. ഉഴവൂർ സെന്റ് സ്റ്റീഫൻസ് കോളജിൽനിന്നും ധനതത്വശാസ്ത്രത്തിൽ ബിരുദമെടുത്തു.

കെ.എസ്.യു.വിലൂടെയാണ് ഇദ്ദേഹം പൊതുരംഗത്തെത്തിയത്. കെഎസ്‌യു ജില്ലാ പ്രസിഡന്റ്, സംസ്ഥാന ജനറൽ സെക്രട്ടറി എന്നീ നിലകളിൽ പ്രവർത്തിച്ചു. കേരള യൂണിവേഴ്സിറ്റി യൂണിയൻ ഭാരവാഹിയായിരുന്നിട്ടുണ്ട്. കോൺഗ്രസ് (എസ്) ജില്ലാ പ്രസിഡന്റ്, ദേശീയ സമിതി അംഗം, എൻസിപി തൊഴിലാളി വിഭാഗമായ ഐഎൻഎൽസി സംസ്ഥാന വർക്കിങ് പ്രസിഡന്റ്, കേന്ദ്ര പൊതുമേഖലാ വ്യവസായ തൊഴിലാളി ഫെഡറേഷൻ അഖിലേന്ത്യാ പ്രസിഡന്റ് എന്നീ എന്നീ നിലകളിലും പ്രവർത്തിച്ചു. കോട്ടയം കുമാരനല്ലൂർ ഡിവിഷനിൽ നിന്നുള്ള ജില്ലാ കൗൺസിൽ അംഗമായിരുന്നിട്ടുണ്ട്. വികലാംഗക്ഷേമ കോർപറേഷൻ ചെയർമാൻ, സംസ്ഥാന മലിനീകരണ നിയന്ത്രണ ബോർഡ് അംഗം എന്നീ പദവികളും വഹിച്ചു.

കേരള കോൺഗ്രസ് (എം.) ചെയർമാൻ കെ.എം. മാണിക്കെതിരെ 2001-ൽ പാലാ നിയോജകമണ്ഡലത്തിൽനിന്നു മൽസരിച്ചു. ഇതായിരുന്നു അദ്ദേഹം നേരിട്ട ഏക നിയമസഭാ തിരഞ്ഞെടുപ്പ്. ഇതിൽ പരാജയപ്പെടുകയും ചെയ്തു.

കോൺഗ്രസിലൂടെ രാഷ്ട്രീയ പ്രവർത്തനം ആരംഭിച്ച വിജയൻ പിന്നീട് കോൺഗ്രസ് പിളർന്നപ്പോൾ എ.കെ. ആന്റണിക്കൊപ്പം കോൺഗ്രസ് എസ്സിന്റെ ഭാഗമായി. കോൺഗ്രസ് എസ്. എൻ.സി.പി.യിൽ ലയിച്ചപ്പോൾ എൻസിപിയുടെ കേരളഘടകത്തിന്റെ ഭാഗമായി.

കരൾസംബന്ധമായ അസുഖത്തെത്തുടർന്ന് ഏറെക്കാലം ചികിത്സയിലായിരുന്ന വിജയൻ കൊച്ചിയിലെ ആസ്റ്റർ മെഡിസിറ്റി ആശുപത്രിയിൽ വെച്ച് 2017 ജൂലൈ 23-ന് രാവിലെ ഏഴുമണിയോടെ അന്തരിച്ചു. 65 വയസ്സായിരുന്നു അദ്ദേഹത്തിന്. മരണസമയത്ത് എൻ.സി.പി. സംസ്ഥാന പ്രസിഡന്റായിരുന്നു അദ്ദേഹം. മൃതദേഹം ഉഴവൂരിലെ വീട്ടിലെത്തിച്ച് പൂർണ ഔദ്യോഗിക ബഹുമതികളോടെ വീട്ടുവളപ്പിൽ സംസ്കരിച്ചു. ഭാര്യയും രണ്ട് പെണ്മക്കളും അദ്ദേഹത്തിനുണ്ട്.



</doc>
<doc id="300863" url="https://ml.wikipedia.org/wiki?curid=300863" title="സി.കെ. ശശീന്ദ്രൻ">
സി.കെ. ശശീന്ദ്രൻ

നിലവിൽ കൽപ്പറ്റ നിയോജകമണ്ഡലം എം.എൽ.എയും CPIM സംസ്ഥാന കമ്മിറ്റി അംഗവുമാണ് സി.കെ. ശശീന്ദ്രൻ.

എസ്.എഫ്.ഐ.യിലൂടെ രാഷ്ട്രീയ രംഗത്ത്‌ എത്തിയ ശശീന്ദ്രൻ 2007-ൽ പനമരത്ത് നടന്ന ജില്ലാ സമ്മേളണത്തിലാണ് ആദ്യമായി സി.പി.എമ്മിന്റെ ജില്ലാ സെക്രട്ടറിയാകുന്നത്. വയനാട് ജില്ലയിലെ ആദിവാസി-ഭൂസമരങ്ങളിലൂടെ സംസ്ഥാനരാഷ്ട്രീയത്തിൽ ശ്രദ്ധിക്കപ്പെടുന്ന വ്യക്തിത്വമാണ്. ശശീന്ദ്രന്റെ നേതൃത്വത്തിൽ ആദിവാസി ക്ഷേമ സമിതി വയനാട്ടിൽ നിരവധി ഭൂസമരങ്ങൾ നടത്തിയിട്ടുണ്ട്. 

വിദ്യാർഥി യുവജന പ്രസ്ഥാനങ്ങളിലൂടെ ആർജിച്ച തീക്ഷ്ണമായ സമരാനുഭവങ്ങളാണ് അദ്ദേഹത്തിന്റെ കരുത്ത്്. ആദിവാസികളെ മണ്ണിന്റെ അവകാശികളാക്കാൻ  അവരെ ചൊങ്കൊടിക്ക് കീഴിൽ അണിനിരത്തി നയിച്ച പ്രക്ഷോഭങ്ങൾ അധികാരകേന്ദ്രങ്ങൾക്ക് അലോസരമുണ്ടാക്കി.  ഭൂ മാഫിയകളുടേയും കൈയേറ്റക്കാരുടേയും  ഉറക്കം കെടുത്തിയ ഭൂ സമരങ്ങളുടെ കേന്ദ്ര ബിന്ദുവായി വയനാട് മാറി.  മണ്ണിന് വേണ്ടി സമരം ചെയ്ത ആദിവാസികൾ കൂട്ടത്തോടെ ജയിലിലടക്കപ്പെട്ടു. രാജ്യാന്തര ശ്രദ്ധ നേടിയ  സമരം ആദിവാസികളെ  മണ്ണിന്റെ ഉടമകളാക്കി. 

ആദിവാസി കോളനികളിൽ മാവോയിസ്റ്റ് കടന്ന് കയറ്റം ചെറുത്തത്  ഈ ജനകീയ മുന്നേറ്റമാണ്. വയനാട്ടിലെ ആദിവാസികോളനികളിൽ സാന്നിധ്യം ഉറപ്പിക്കുന്നതിന് പ്രധാനതടസം സി കെ ശശീന്ദ്രനെന്ന നേതാവാണെന്ന് തിരിച്ചറിഞ്ഞ മാവോയിസ്റ്റുകൾ അദ്ദേഹത്തിന് വധഭീഷണി ഉയർത്തി. അടിയാളരുടേയും കർഷകരുടേയും തോട്ടം തൊഴിലാളികളുടേയും അവകാശങ്ങൾക്കായി പോരാടിയ അദ്ദേഹത്തിന് നേരിടേണ്ടി വന്നത് കൊടിയ മർദനം. പല തവണ കള്ളക്കേസിൽ കുടുക്കി ജയിലിലടച്ചു.

സിപിഐ എം പനമരം, മുട്ടിൽ ലോക്കൽ കമ്മിറ്റി അംഗമായിരുന്ന പരേതനായ സി പി കേശവൻ നായരുടെയും പരേതയായ ജാനകിയമ്മയുടെയും മകനാണ്. കോഴിക്കോട് ഗുരുവായൂരപ്പൻ കോളേജിൽ ബിഎസ്സി കെമിസ്ട്രി വിദ്യാർഥിയായിരിക്കെ എസ്എഫ്ഐ യൂണിറ്റ് ജോ. സെക്രട്ടറിയായും  സിറ്റി ഏരിയ പ്രസിഡണ്ടായും സംഘടനാപ്രവർത്തനരംഗത്ത് തുടക്കം. ബത്തേരി സെന്റ് മേരീസ് കോളേജിൽ പൊളിറ്റിക്കൽ സയൻസിൽ ബിരുദം നേടിയ ശശീന്ദ്രൻ   1980–86 കാലഘട്ടത്തിൽ   എസ്എഫ്ഐ വയനാട്  ജില്ലാസെക്രട്ടറിയായി പ്രവർത്തിച്ചു.  1989–96 കാലയളവിൽ  ഡിവൈഎഫ്ഐയുടെ  ജില്ലാസെക്രട്ടറിയും പ്രസിഡന്റുമായി സംഘടനയെ നയിച്ചു. 1981ൽ സിപിഐ എം അംഗമായ ശശീന്ദ്രൻ 1988ൽ ജില്ലാകമ്മിറ്റിയംഗമായി. കൽപ്പറ്റ, മാനന്തവാടി ഏരിയാ സെക്രട്ടറിയായും മുട്ടിൽ ലോക്കൽ സെക്രട്ടറിയായും പ്രവർത്തിച്ചു. 2009ൽ പനമരത്ത് നടന്ന ജില്ലാ സമ്മേളനത്തിൽ ജില്ലാ സെക്രട്ടറിയായി തെരഞ്ഞെടുക്കപ്പെട്ടു. ഏഴ്വർഷമായി പാർടിയുടെ ജില്ലയിലെ അമരക്കാരനാണ്. കർഷകതൊഴിലാളി യൂണിയൻ സംസ്ഥാന കമ്മിറ്റി അംഗവും ആദിവാസി ഭൂമസരസഹായസമിതി ജില്ലാ കൺവീനറുമാണ്. പഴശി സൊസൈറ്റി എക്സിക്യുട്ടീവ് അംഗം കൂടിയാണ് സികെഎസ്. 

ജില്ലാ സഹകരണ ബാങ്ക് ജീവനക്കാരിയായ ഭാര്യ ഉഷാകുമാരി സിപിഐ എം പൊന്നട ബ്രാഞ്ചംഗമാണ്. മക്കൾ: അനഘ, ഗൌതം പ്രകാശ്.

Read more: <nowiki>http://www.deshabhimani.com/news/kerala/news-31-03-2016/549951</nowiki>



</doc>
<doc id="300867" url="https://ml.wikipedia.org/wiki?curid=300867" title="ബേഡ്മാൻ (ചലച്ചിത്രം)">
ബേഡ്മാൻ (ചലച്ചിത്രം)

2014ൽ പുറത്തിറങ്ങിയ ഒരു അമേരിക്കൻ ബ്ലാക്ക് കോമഡി ചലച്ചിത്രമാണ് ബേഡ്മാൻ ഓർ (ദ അൺഎക്സ്പെക്റ്റഡ് വിർച്യൂ ഓഫ് ഇഗ്നൊറൻസ്). അലെയാന്ദ്രോ ഗോൺസാലെസ് ഇനാറിറ്റു സംവിധാനം നിർവ്വഹിച്ചിരിക്കുന്ന ഈ ചിത്രത്തിന്റെ തിരക്കഥാ രചനയിലും നിർമ്മാണത്തിലും ഇനാറിറ്റു പങ്കാളിയാണ്. മൈക്കൽ കീറ്റൺ, സാക്ക് ഗാലിഫിയാനാകിസ്, എഡ്വേഡ് നോർട്ടൺ, ആൻഡ്രിയ റൈസ്ബറോ, എമി റിയാൻ, എമ്മ സ്റ്റോൺ, നവോമി വാട്ട്സ് എന്നിവർ ബേഡ്മാനിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. സൂപ്പർഹീറോ കഥാപാത്രം ചെയ്തതിലൂടെ പ്രശസ്തനായ ഒരു ഹോളിവുഡ് നടൻ, റെയ്മണ്ട് കാർവർ എഴുതിയ ഒരു കഥ, ബ്രോഡ്വേ നാടരൂപത്തിൽ അരങ്ങിലെത്തിക്കാൻ ശ്രമിക്കുന്നതാണ് ഈ ചിത്രത്തിന്റെ ഇതിവൃത്തം.




</doc>
<doc id="300873" url="https://ml.wikipedia.org/wiki?curid=300873" title="വസന്ത് ഗൗരിക്കർ">
വസന്ത് ഗൗരിക്കർ

ഇന്ത്യയുടെ ബഹിരാകാശ ശാസ്ത്രരംഗത്ത് നിർണായക പങ്കുവഹിച്ച ശാസ്ത്രജ്ഞനായിരുന്നു ഡോ. വസന്ത് ഗൗരിക്കർ(25 മാർച്ച് 1933 – 2 ജനുവരി 2015). ഐ.എസ്.ആർ.ഒ.യിൽ മുൻരാഷ്ട്രപതി എ.പി.ജെ. അബ്ദുൽകലാം, ശാസ്ത്രജ്ഞരായ യു.ആർ. റാവു, പ്രമോദ് കാലെ എന്നിവരുടെ സഹപ്രവർത്തകനായിരുന്നു. 
പുണെ സർവകലാശാലയുടെ വൈസ് ചാൻസലറായും 1991 മുതൽ 93 വരെ പ്രധാനമന്ത്രി പി.വി. നരസിംഹറാവുവിന്റെ ശാസ്ത്ര ഉപദേഷ്ടാവായും പ്രവർത്തിച്ചു. 


</doc>
<doc id="300879" url="https://ml.wikipedia.org/wiki?curid=300879" title="അരാം സരോയാൻ">
അരാം സരോയാൻ

അമേരിക്കൻ മിനിമലിസ്റ്റ് കവിയും നോവലിസ്റ്റും നാടകകൃത്തുമാണ് അരാം സരോയാൻ (ജനനം സെപ്റ്റംബർ 25, 1943). അരാം സരോയാന്റെ ശ്രദ്ധേയമായ ഒറ്റ വാക്ക് കവിതയാണ് is an "lighght".
ന്യൂയോർക്കിൽ ജനിച്ചു. നാടകകൃത്തും എഴുത്തുകാരനുമായ വില്യം സരോയാന്റെയും നടിയായ കരോൾ ഗ്രെയ്സിന്റെയും മകനാണ്. നടി ലൂസി സരോയാൻ സഹോദരിയാണ്. 2 മക്കളുണ്ട്. അറുപതുകളിൽ ന്യൂയോർക്കിന്റെ ലഹരിപിടിച്ച അന്തരീക്ഷത്തിൽ സരോയാന്റെ കവിതകൾ അമേരിക്കയിൽ വിവാദമായിരുന്നു. ദൃശ്യകലാകാരനായ ആൻഡി വാർഹോളിന്റെയും മിനിമലിസ്റ്റ് ശിൽപിയായ ഡൊണാൾഡ് ജഡ്ഡിന്റെയും സ്വാധീനം സരോയാന്റെ ആദ്യ സൃഷ്ടികളിൽ കാണാം.
പല പാഠപുസ്തകങ്ങളിലും കൃതികൾ അച്ചടിച്ചിട്ടുണ്ട്. 1998ൽ ബ്ലാക്ക് സ്പാരോ പ്രസ് പുറത്തിറക്കിയ സമാഹാരമാണ് പേജസ്. 2007ൽ പല പഴയ സമാഹാരങ്ങളും പുനപ്രസിദ്ധീകരിച്ചിരുന്നു. കംപ്ലീറ്റ് മിനിമൽ പോയംസ് എന്ന സമാഹാരത്തിന് സൊസൈറ്റി ഓഫ് അമേരിക്കയുടെ 2008ലെ വില്യം കാർലോസ് വില്യംസ് പുരസ്കാരം ലഭിച്ചു. 2001ൽ പുറത്തിറങ്ങിയ മൊമെന്റ് എന്ന ഡോക്യുമെന്ററി സിനിമയുടെ തിരക്കഥാകൃത്താണ്. 

കൊച്ചി മുസിരിസ് ബിനാലെയിൽ "lighght" എന്ന സൃഷ്ടിയും eyeye എന്ന സൃഷ്ടിയും പ്രദർശിപ്പിച്ചിരുന്നു. കലകൾക്കുള്ള നാഷണൽ എൻഡോവ്മെന്റ് ലഭിച്ച "lighght" വാഗ്‌ബിംബത്തിൽ പിടിച്ചെടുക്കപ്പെട്ട പ്രകാശമാണ്. ഇന്നുവരെ രചിക്കപ്പട്ടിട്ടുള്ളവയിൽവച്ച് ചെറിയ കവിതയായി ലോക ഗിന്നസ് ബുക്കിൽ ഇടം പിടിച്ചിട്ടുള്ള m എന്ന അക്ഷരത്തിന്റെ നാലുകാലുള്ള ആവിഷ്കാരവും പ്രദർശിച്ചിരുന്നു. ഒരു അക്ഷരത്തിൽ നിന്ന് മറ്റൊരക്ഷരം അങ്കുരിച്ച് ഒരു നാൽക്കാലി ജീവിക്ക് ജന്മം കൊടുക്കുന്ന പ്രക്രിയയാമ് ഈ കവിതയുടെ മാന്ത്രികത എന്ന് ചൂണ്ടിക്കാണിക്കപ്പെട്ടിട്ടുണ്ട്. ഈ മിനിമലിസ്റ്റ് കവിതകൾ ബിനാലെയുടെ പല വേദികളിലും ആവർത്തിച്ച് പ്രദർശിപ്പിച്ചിരുന്നു. 


</doc>
<doc id="300889" url="https://ml.wikipedia.org/wiki?curid=300889" title="സെൻറ് മേരീസ് സൂനോറോ തീർത്ഥാടന കേന്ദ്രം, മീനങ്ങാടി">
സെൻറ് മേരീസ് സൂനോറോ തീർത്ഥാടന കേന്ദ്രം, മീനങ്ങാടി

കേരളത്തിലെ വടക്കേ മലബാറിൽ വയനാട് ജില്ലയിൽ പ്രശസ്തമായ ക്രൈസ്തവ തീർത്ഥാടന കേന്ദ്രമാണ്. വിശുദ്ധ മർത്തമറിയം സെൻറ് മേരീസ് ‘സൂനോറോ’ തീർത്ഥാടന കേന്ദ്രം മീനങ്ങാടി. സെപ്റ്റംബർ 1 മുതൽ 8 വരെ വിശുദ്ധ മറിയാമിന്റെ ജനനത്തിന്റെ സ്മരണ കൊണ്ടാടുന്ന എട്ടുനോമ്പ് ആചരണമാണ് ഇവിടുത്തെ ഏറ്റവും പ്രധാന പെരുന്നാൾ. ഈ കാലയളവിൽ ധാരാളം ഭക്തജനങ്ങൾ ഇവിടെയെത്താറുണ്ട്.

1930കളീൽ യാക്കോബായ സുറിയാനി ക്രിസ്ത്യാനി കുടുംബങ്ങൾ പ്രത്യേകിച്ച് കോതമംഗലം, മുവാറ്റുപുഴ, പെരുമ്പാവൂർ തുടങ്ങിയ വടക്കൻ തിരുവിതാംകൂർ മേഖലയിൽ നിന്നും വയനാട്ടിലേക്ക് കുടിയേറി.ആരാധനക്കായി ഒരു ദേവാലയം പണിയാൻ വിശ്വാസികൾ ആഗ്രഹിചു, സുൽതതാൻ ബത്തേരിക്കടുത് മൽങ്കരകുന്നിൽ സെൻറ് തൊമസ് സുറിയാനി പള്ളി വയനാട്ടിലെ ആദ്യതെ ദേവാലയമായി സ്താപകമയി.പിന്നീട് മറ്റു പ്രധാന മേഖലകളിലും വിശ്വാസികൾ യാത്രാ സൌകര്യതിനും മ്റ്റും ആരാധനാലയങ്ങൾ സ്താപിചു. മീനങ്ങാടിയിൽ സൈൻറ്റ് പീറ്റേഴ്സ് & സൈൻറ്റ് പോൾസ് സുറിയാനി പള്ളി എന്ന നാമത്തിൽ 1949ൽ ദേവാലയം സ്താപിക്കപെട്ടു.1950കളിൽ സഭാ വിശ്വാസതിൽ അന്ൻ നിലനിന്നിരുന്ന തർക്കങ്ങളേ തുടർന്ന് സഭ രണ്ടായി പിളർന്നു.പാത്രയർകീസ് വിഭാഗ൦ സഭയിലെ രണ്ടു കക്ഷികൾ തമ്മിൽ വഴക്കിൽ ഉണ്ടായിരുന്നു ആ സമയത്ത് അന്ത്യോക്യൻ വിശ്വാസതിൽ ഒരു ദേവാലയം പണിയാൻ വിശ്വാസികൾ ആഗ്രഹിചതിനേ തുടർന്ന് മീനങ്ങാടിയിൽ സൈൻറ്റ് പീറ്റേഴ്സ് & സൈൻറ്റ് പോൾസ് യാക്കൊബായ പള്ളി എന്ന നാമത്തിൽ ദേവാലയം സ്താപിക്കപെട്ടു.ഈ യാകൊബായ പള്ളിയിലെ ഒരു വിശ്വാസിടെ മകളുടെ കല്യാണ൦ കെട്ടിക്കാൻ പള്ളി വിസമ്മതിചു തുട്ർന്നു മാനന്തവാടി യാകോബായ പള്ളിയിൽ കല്യാണം നടത്തി.പിന്നീടു 1958ൽ ശ്രീ കെ.ഒ വർഗീസ്സ് കണിയാംപടിക്കൽ എന്ന വ്യക്തിയുടെ നേതൃത്വത്തിൽ മീനങ്ങാടിയിൽ ഒരു പ്രാർത്ഥന ഷെഡ് നിർമിചു . ഈ കാലതതാണ് സ്ഭയിലെ മിഷണറി വൈദികനായ മൽഫോനോ നാസിഹൊ വന്ദ്യ ദിവ്യശ്രീ ആത്തുങ്കൽ ഗീവർഗീസ് കോർ എപ്പിസ്ക്കൊപ്പ വയനാട്ടിൽ എഴുന്നള്ളി വനത്. പൂർവ വിശ്വാസികൾ പള്ളി നിർമ്മിച്ചു.



</doc>
<doc id="300891" url="https://ml.wikipedia.org/wiki?curid=300891" title="കൊല്ലം പബ്ലിക് ലൈബ്രറി">
കൊല്ലം പബ്ലിക് ലൈബ്രറി

കൊല്ലത്തെ ഒരു പ്രമുഖ ഗ്രന്ഥശാലയാണ് കൊല്ലം പബ്ലിക്ക് ലൈബ്രറി. കന്റോൺമെന്റിൽ തീവണ്ടിയാപ്പീസിനു സമീപത്തായാണ് ഗ്രന്ഥശാല സ്ഥിതി ചെയ്യുന്നത്. ഈ ലൈബ്രറിയുടെ നിർമ്മാനത്തിൽ അച്ചാണി രവിയ്ക്ക് (കെ. രവീന്ദ്രനാഥൻ നായർ) പ്രധാന പങ്കുണ്ട്. 

1973ൽ അച്ചാണി ചലച്ചിത്രമിറങ്ങിയപ്പോൾ അതിന്റെ നിർമ്മാതാവായ കൊല്ലത്തെ പ്രമുഖ കശുവണ്ടി വ്യവസായി കെ. രവീന്ദ്രൻ നായർ അച്ചാണിയുടെ ലാഭം മുഴുവൻ കൊല്ലത്ത് ഒരു പൊതു ഗ്രന്ഥശാല നിർമ്മിക്കുന്നതിനായി സംഭാവന ചെയ്യുമെന്നു പറഞ്ഞു. ചലച്ചിത്രം മികച്ച സാമ്പത്തിക വിജയം നേടുകയും അച്ചാണി രവി ഏതാണ്ട് 15 ലക്ഷത്തോളം രൂപ നിർമ്മാണത്തിനായി സംഭാവന ചെയ്യുകയും ചെയ്തു. ഭിഷഗ്വരനായ ടി. കുര്യൻ, പത്രപ്രവർത്തകരായ എം.എസ്. ശ്രീധരൻ, ദേവാനന്ദ് എന്നിവർ അന്നത്തെ കൊല്ലം കളക്ടറായിരുന്ന എം.ജോസഫിനെ കാണുകയും അനുമതി നേടുകയും ചെയ്തു. തുടർന്ന് രവിയുടെ തന്നെ സ്ഥലത്ത് ഇപ്പോൾ സോപാനം ആഡിറ്റോറിയം നിൽക്കുന്നതിനു അടുത്തായിട്ടണ് ലൈബ്രറി നിർമ്മിക്കപ്പെട്ടത്. 

നിലവിൽ 50,000ൽ അധികം ആൾക്കാർ ഇവിടെ അംഗത്വം എടുത്തിട്ടുണ്ട്. പ്രധാന ലൈബ്രറിയോട് അനുബന്ധമായി ഒരു കുട്ടികളുടെ ഗ്രന്ഥശാലയും, ഒരു റിസർച്ച് സെന്ററും സോപാനം ഫിലിം ക്ലബും പ്രവർത്തിക്കുന്നു. QPLRC മലയാളം, ഇസ്ലാമിക് ചരിത്ര പഠനത്തിനു യു.ജി.സി. സാക്ഷ്യപ്പെടുത്തിയ ഗവേഷണ കേന്ദ്രങ്ങളിയൊന്നാണ്. 


</doc>
<doc id="300892" url="https://ml.wikipedia.org/wiki?curid=300892" title="ചീനക്കൊട്ടാരം">
ചീനക്കൊട്ടാരം

കൊല്ലം നഗരത്തിൽ സ്ഥിതി ചെയ്യുന്ന ഒരു കെട്ടിടമാണ് ചീനക്കൊട്ടാരം അഥവാ ചൈനാ പാലസ്. കൊല്ലം ജംഗ്ഷൻ തീവണ്ടിയാപ്പീസിനു സമീപമായി സ്ഥിതി ചെയ്യുന്ന ഇത് പരമ്പരാഗത ചൈനീസ് വീടുകളുമായി സാദൃശ്യമുണ്ടാകുന്ന തരത്തിൽ ചുവന്ന സോംബ്രേ ഇഷ്ടികകൾ കൊണ്ടാണ് നിർമ്മിച്ചിരിക്കുന്നത്. 

തിരുവനന്തപുരത്ത് തീവണ്ടി സൗകര്യം വരുന്നതിനുമുൻപ് തിരുവിതാംകൂർ രാജകുടുംബാംഗങ്ങൾ കൊല്ലം തീവണ്ടിയാപ്പീസും കൊല്ലം വിമാനത്താവളവുമാണ് ദീർഘദൂരയാത്രകൾക്ക് ഉപയോഗിച്ചിരുന്നത്. 1904-ൽ ശ്രീമൂലം തിരുനാൾ രാമവർമ്മയാണ് കൊല്ലം തീവണ്ടിയാപ്പീസിന്റെ നിർമ്മാണത്തോടനുബന്ധിച്ച് മാളിക പണിതത്. മദ്രാസിലേക്കും മറ്റും കൊല്ലം ചെങ്കോട്ട പാത വഴി യാത്രയ്ക്ക് വരുമ്പോൾ താമസിക്കുന്നതിനു വേണ്ടിയാണ് നിർമ്മിച്ചത്. തിരുവനന്തപുരത്ത് തീവണ്ടിയാപ്പീസു വന്ന ശേഷം അനാഥമായ കൊട്ടാരം പിന്നീട് മധുര ഡിവിഷന്റെ കണ്ട്രോൾ ഓഫീസായി ഉപയോഗിച്ചിരുന്നു.

ഇൻഡോ - സറാസെനിക് ശൈലിയിൽ നിർമ്മിച്ച മാളികയിൽ 7 മുറികളുണ്ട്. പുറത്തു നിന്നും നോക്കിയാൽ ഇരുനിലകെട്ടിടമായി തോന്നുമെങ്കിലും ഇതിനു ഒരു നിലമാത്രമേയുള്ളൂ. ചിന്നക്കട അണ്ടർപാസ് നിർമ്മാണത്തോട് അനുബന്ധിയായി 40 ലക്ഷം രൂപയ്ക്ക് ഇതു നവീകരിക്കാൻ നഗരസഭ പദ്ധതിയിട്ടിട്ടുണ്ട്. 


</doc>
<doc id="300902" url="https://ml.wikipedia.org/wiki?curid=300902" title="ദ തിയറി ഓഫ് എവരിതിങ് (2014ലെ ചലച്ചിത്രം)">
ദ തിയറി ഓഫ് എവരിതിങ് (2014ലെ ചലച്ചിത്രം)

2014ൽ പുറത്തിറങ്ങിയ ഒരു ബ്രിട്ടീഷ് ജീവചരിത്ര റൊമാന്റിക് ഡ്രാമാ ചലച്ചിത്രമാണ് ദ തിയറി ഓഫ് എവരിതിങ്. ജെയിംസ് മാർഷ് സംവിധാനം ചെയ്തിരിക്കുന്ന ഈ ചിത്രത്തിന്റെ തിരക്കഥ രചിച്ചിരിക്കുന്നത് അന്തോണി മക്കാർട്ടനാണ്. ജെയിൻ വിൽഡി ഹോക്കിങ് അവരുടെ മുൻഭർത്താവായ സ്റ്റീഫൻ ഹോക്കിങ്ങിനെ കുറിച്ച് എഴുതിയ "ട്രാവലിങ് റ്റു ഇൻഫിനിറ്റി: മൈ ലൈഫ് വിത്ത് സ്റ്റീഫൻ" എന്ന പുസ്തകത്തിന്റെ ചലച്ചിത്രാവിഷ്ക്കാരമാണ് ഈ ചിത്രം.

ചിത്രത്തിൽ എഡ്ഡീ റെഡ്മെയ്ൻ സ്റ്റീഫൻ ഹോക്കിങ്ങായും ഫെലിസിറ്റി ജോൺസ് ജെയിനായും അഭിനയിച്ചിരിക്കുന്നു. ചാർളി കോക്സ്, എമിലി വാട്സൺ, സൈമൺ മക്ബേണീ, ഡേവിഡ് ത്യൂലിസ് എന്നിവർ ചിത്രത്തിലെ മറ്റു പ്രധാന വേഷങ്ങളിലെത്തുന്നു. 2014ലെ ടൊറന്റോ അന്താരാഷ്ട്ര ചലച്ചിത്രമേളയിലാണ് തിയറി ഓഫ് എവരിതിങ് ആദ്യപ്രദർശനം നടത്തിയത്.




</doc>
<doc id="300904" url="https://ml.wikipedia.org/wiki?curid=300904" title="മികച്ച രണ്ടാമത്തെ നടനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക">
മികച്ച രണ്ടാമത്തെ നടനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക

മികച്ച രണ്ടാമത്തെ നടനുള്ള കേരളസംസ്ഥാന ചലച്ചിത്രപുരസ്കാരം വിജയികൾ
മികച്ച ഹാസ്യനടനുള്ള കേരളസംസ്ഥാന ചലച്ചിത്രപുരസ്കാരം വിജയികൾ:


</doc>
<doc id="300908" url="https://ml.wikipedia.org/wiki?curid=300908" title="തുലാവർഷം (1976 ചലച്ചിത്രം)">
തുലാവർഷം (1976 ചലച്ചിത്രം)

എൻ. ശങ്കരൻനായർ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് തുലാവർഷം. സി. രാധാകൃഷ്ണൻ കഥയും തിരക്കഥയും സംഭാഷണവും രചിച്ചു.ശോഭന പരമേശ്വരൻ നായർ,പ്രേം നവാസ്‌ എന്നിവർ ചേർന്നാണ് പടം നിർമ്മിച്ചത് പ്രേം നസീർ, ബഹദൂർ, ആലുംമൂടൻ, കുതിരവട്ടം പപ്പു, കവിയൂർ പൊന്നമ്മ തുടങ്ങിയവർ ചിത്രത്തിൽ അഭിനയിച്ചു. വയലാർ, ചൊവ്വല്ലൂർ, പി ഭാസ്കരൻ എന്നിവർ ഗാനങ്ങളെഴുതുകയും സലിൽ ചൗധരി,ദക്ഷിണാമൂർത്തി എന്നിവർ ഈണം നൽകുകയും ചെയ്തു 
കർഷകനായ ബാലനും അമ്മയും അനുജത്തി അമ്മിണിയും സുഖമായി ജീവിക്കുന്നു. അമ്മാവന്റെ മകനായ മണിയൻ ധനാശയാൽ നഗരത്തില്പോകുന്നു. ഉദ്യോഗ ഉയർച്ചക്കായി തെറ്റായവഴികൾ ഉപയോഗിക്കുന്നു അതിൽ അഭിരമിച്ച അയാൾ വിവാഹശേഷം അമ്മിണിയേയും അവക്കായി നിർബന്ധിക്കുന്നു. അച്ഛനെയും അമ്മയേയും കൂടി മറന്ന അയാൾ പണത്തിനു പിന്നാലെ പോകുന്നു. ഉദ്യോഗ ഉയർച്ചക്കായി അമ്മിണിയെ പലർക്കും കാഴ്ചവക്കാൻ വരെ തയ്യാറാകുന്നു. അവസാനം പരിതപിക്കുന്നു. 
ഗാനങ്ങൾ :വയലാർ, ചൊവ്വല്ലൂർ, പി. ഭാസ്കരൻ<br>
ഈണം : സലിൽ ചൗധരി,ദക്ഷിണാമൂർത്തി

ശ്രീദേവിയുടെ മനോഹരമായ അഭിനയവും ശാലീനമായ സൗന്ദര്യവും ഈ ചിത്രത്തിന്റെ മുഖമുദ്രയാണ്. സി രാധാകൃഷ്ണൻ എഴുതിയ സംഭാഷണത്തിന്റെ വള്ളുവനാടൻ ശൈലിയും മനോഹരമാക്കുന്നു. 



</doc>
<doc id="300912" url="https://ml.wikipedia.org/wiki?curid=300912" title="വിപ്ലാഷ് (2014ലെ ചലച്ചിത്രം)">
വിപ്ലാഷ് (2014ലെ ചലച്ചിത്രം)

2014ൽ പുറത്തിറങ്ങിയ ഒരു അമേരിക്കൻ ഡ്രാമാ ചലച്ചിത്രമാണ് വിപ്ലാഷ്. അമേരിക്കയിലെ പ്രശസ്തമായ സംഗീത വിദ്യാലയത്തിൽ പഠിക്കാൻ വരുന്ന ജാസ് വിദ്യാർത്ഥിയെ കുറിച്ചുള്ള ഈ ചിത്രത്തിന്റെ രചനയും സംവിധാനവും നിർവ്വഹിച്ചിരിക്കുന്നത് ഡാമിയൻ ഷാസെൽ ആണ്. മൈൽസ് ടെല്ലർ, ജെ.കെ സിമ്മൺസ് എന്നിവർ പ്രധാന വേഷങ്ങിലെത്തുന്ന വിപ്ലാഷിൽ പോൾ റൈസർ, മെലിസ ബെനോയിസ്റ്റ്, ഓസ്റ്റിൻ സ്റ്റവൽ, ജേയ്സൺ ബ്ലെയർ, കവിത പാട്ടീൽ എന്നിവരും അഭിനയിച്ചിരിക്കുന്നു. മികച്ച സഹനടൻ, മികച്ച ചിത്രസംയോജനം, ശബ്ദ ലേഖനം എന്നീ ഓസ്കാറുകളും മികച്ച ചിത്രം, അവലംബിത തിരക്കഥ എന്നീ നോമിനേഷനുകളും മറ്റനേകം പുരസ്കാരങ്ങളും ചിത്രം നേടി. വിപ്ലാഷിന്റെ ആദ്യപ്രദർശനം 2014 ജനുവരി 14നു സൺഡാൻസ് ചലച്ചിത്രമേളയിലെ ആദ്യചിത്രമായിട്ടായിരുന്നു. ആദ്യപ്രദർശനത്തിനു ശേഷം സോണി പിക്ചേഴ്സ് വേൾഡ്വൈഡ് ചിത്രത്തിന്റെ അന്താരാഷ്ട്ര വിതരണാവകാശം നേടിയെടുത്തു.

രാജ്യത്തെ ഏറ്റവും മികച്ച സംഗീത വിദ്യാലയത്തിലെ ഒന്നാം വർഷ ഡ്രംസ് വിദ്യാർഥിയാണ് ആൻഡ്രൂ (മൈൽസ് ടെല്ലർ) . പ്രശസ്തനായ ഡ്രമ്മർ ആകണം എന്നതാണ് അന്ട്രൂവിന്റെ ചെറുപ്പം തൊട്ടുള്ള ലക്‌ഷ്യം തന്റെ ലക്ഷ്യ പ്രാപ്തിക്കായി കഠിന പരിശീലനം നടത്തുന്ന ആണ്ട്രൂ ഒരുനാൾ സ്കൂളിലെ മുസിക് ബാൻഡ് പരിശീലകൻ ആയ ഫ്ലെച്ചറിന്റെ (ജെ.കെ. സിമ്മൺസ്) കണ്ണിൽ പെടുന്നു ആണ്ട്രൂവിന്റെ പ്രകടനത്തിൽ ആകൃഷ്ടനായ അയാൾ അന്ട്രൂവിനെ സ്കൂളിന്റെ സ്റ്റുഡിയോ ബാന്റിലേക്ക് സഹ ഡ്രമ്മർ ആകാൻ ക്ഷണിക്കുന്നു . പ്രതിഭാധനൻ ആണെങ്കിലും അതി കണിശക്കാരനാണ് ഫ്ലെച്ചർ ബാന്റ് അംഗങ്ങളിൽ നിന്ന് അയാൾ ഉദ്ദേശിച്ചത് എന്താണോ അത് നേടിയെടുക്കാൻ അവരെ മാനസികമായി അപമാനിക്കാനും തെറിവിളിക്കാനും ശാരീരിക ഉപദ്രം ഏൽപ്പിക്കാനും അയാൾ മടിക്കില്ല.
ഒരു മത്സരത്തിനിടയിൽ വെച്ച് പ്രധാന ഡ്രമ്മർ ആയ കാൾ ന്റെ നോട്ടെഷൻസ് എഴുതിയ ഫയൽ അന്ട്രൂവിന്റെ കയ്യിൽ നിന്ന് നഷ്ടപ്പെടുന്നു നോറെഷൻസ് മനപ്പാടമാല്ലാത്ത കാൾ ഫയലിലാതെ ഡ്രംസ് വായിക്കാൻ സാധിക്കില്ല എന്ന് പറഞ്ഞതോടെ ആണ്ട്രൂവിനു നറുക്ക് വീഴുന്നു അതോടെ സ്ഥാനക്കയറ്റം ലഭിച്ചു ആണ്ട്രൂ പ്രധാന ഡ്രമ്മർ ആകുന്നു ഇതിനിടയിൽ ഫ്ലെച്ചർ റയാൻ എന്നാ വിദ്യാർഥിക്ക് കൂടി അവസരം നൽകുന്നത് ആണ്ട്രൂവിനും ഫ്ലെച്ചരിനും ഇടയിൽ സ്പർദ്ദ ഉണ്ടാക്കാൻ ഇടയാക്കുന്നു . അടുത്ത മത്സര വേദിയിൽ വെച്ച് ഡ്രംസ് സ്ടിക്ക്സ് എടുത്തില്ല എന്ന കാരണത്തിൽ തിരിച്ചയക്കുന്നു സ്വന്തം സ്ടിക്കുമായി നിശ്ചിത സമയത്തിൽ തിരിച്ചെത്താത്ത പക്ഷം അയാളെ ട്രൂപിൽ നിന്ന് പുറത്താക്കുമെന്ന് ഫ്ലെച്ചർ ഭീഷണിപ്പെടുത്തുന്നു ഡ്രംസ് സ്ടിക്ക് എടുത്തു വരുന്നതിനിടയിൽ ആണ്ട്രൂവിനു അപകടം സംഭവിക്കുന്നു ചോരയൊലിക്കുന്ന മുറിവുമായി മത്സരത്തിൽ പങ്കെടുക്കുന്ന അയാൾക്ക്‌ മത്സരം പൂർത്തീകരിക്കാൻ സാധിച്ചില്ല ഇതിനെ തുടർന്ന് ഉണ്ടാവുന്ന സംഘർഷത്തെ തുടർന്ന് അവർ രണ്ടു പേരും സ്ഥാപനത്തിൽ നിന്ന് പുറത്താക്കപ്പെടുന്നു.
ഒരേ സമയം പ്രതിഭയുടെ വിളയാട്ടവും കണിശതയുടെ പര്യായവും ക്രൂരതയുടെ മുഖവും ആയ അതിസങ്കീർണ്ണമായമായ ഫ്ലെച്ചർ എന്ന കഥാപാത്രത്തെ അവതരിപ്പിച്ച simmons ന്റെ പ്രകടനമാണ് ചിത്രത്തിന്റെ നേടും തൂൺ ഓരോ വാക്കിലും നോക്കിലും പ്രവൃത്തിയിലും simmons കഥാപാത്രമായി ജീവിക്കുകയായിരുന്നു സംഗീതത്തിന്റെ പൂർണതക്കായുള്ള അയാളുടെ ഓരോ ശ്രമവും അയാൾ സ്വയം ന്യായീകരിക്കുന്നുണ്ട്‌ അതെ സമയം അയാളുടെ പ്രവർതികളും പെരുമാറ്റവും മറ്റുള്ളവരെ എങ്ങനെ സ്വാധീനിക്കുന്നു എന്നും ചിത്രം പറയുന്നു ഓരോ നിമിഷവും നിറഞ്ഞു നിൽക്കുന്ന അതി മനോഹരമായ ജാസ് സംഗീതം ശ്രവ്യ സുന്ദരമാണ് ആ വർഷത്തെ മികച്ച സഹ നടനുള്ള ഓസ്കാർ അർഹിക്കുന്ന അന്ഗീകാരമായി സിമ്മൻസ്സിനെ തേടി എത്തി ആണ്ട്രൂ വിനെ അവതരിപ്പിച്ച Miles Teller ന്റെ പ്രകടനവും എടുത്തു പറയേണ്ടതാണ് സംവിധായകൻ Damien Chazelle തന്റെ കുട്ടിക്കാലത്തെ അനുഭവത്തെ ആധാരമാക്കിയാണ് ചിത്രത്തിന് തിരക്കഥ എഴുതിയിരിക്കുന്നത് .




</doc>
<doc id="300923" url="https://ml.wikipedia.org/wiki?curid=300923" title="ദ ഗ്രാൻഡ് ബുഡാപെസ്റ്റ് ഹോട്ടൽ">
ദ ഗ്രാൻഡ് ബുഡാപെസ്റ്റ് ഹോട്ടൽ

2014ൽ പുറത്തിറങ്ങിയ ഒരു ജർമൻ-അമേരിക്കൻ ഹാസ്യ ചലച്ചിത്രമാണ് ദ ഗ്രാൻഡ് ബുഡാപെസ്റ്റ് ഹോട്ടൽ. വെസ് ആൻഡേഴ്സൺ രചനയും സംവിധാനവും നിർവ്വഹിച്ചിരിക്കുന്ന ദ ഗ്രാൻഡ് ബുഡാപെസ്റ്റ് ഹോട്ടൽ സ്റ്റീഫൻ സ്വൈഗിന്റെ രചനകളെ അടിസ്ഥാനമാക്കിയാണ് തയ്യാറാക്കിയിരിക്കുന്നത്. റാൽഫ് ഫിയൻസും ടോണി റെവലോറിയും ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ജർമ്മനിയിലാണ് ഗ്രാൻഡ് ബുഡാപെസ്റ്റ് ഹോട്ടൽ മുഴുവനായും ചിത്രീകരിച്ചിരിക്കുന്നത്. മ്യൂസിക്കൽ - കോമഡി വിഭാഗത്തിലെ മികച്ച ചിത്രമടക്കം ഈ ചലച്ചിത്രം നാല് ഗോൾഡൻ ഗ്ലോബ് നാമനിർദ്ദേശങ്ങൾ നേടിയിട്ടുണ്ട്.




</doc>
<doc id="300927" url="https://ml.wikipedia.org/wiki?curid=300927" title="കേരള സീപ്ലെയിൻ">
കേരള സീപ്ലെയിൻ

2013 ജൂൺ 2നു ടൂറിസം കോർപറേഷൻ ആരംഭിച്ച പദ്ധതിയാണ് കൊല്ലം സീ പ്ലെയിൻ. കൊല്ലം അഷ്ടമുടിയിൽ മുഖ്യമന്ത്രി ഉമ്മൻ ചാണ്ടിയാണ് സീ പ്ലെയിൻ സർവീസ് ഉദ്ഘാടനം ചെയ്തത്. ആൻഡമാൻ നിക്കോബാറിനു ശേഷം ഈ പദ്ധതി കൊല്ലത്താണ് ഇന്ത്യയിലാദ്യമായി സ്ഥാപിക്കുന്നത്. ഒരു ആംഫീബിയൻ വിമാനം ഉപയോഗിച്ച് കൊല്ലം നഗരത്തെ മറ്റുള്ള വിനോദസഞ്ചാര കേന്ദ്രത്തിലേക്കും വിമാനത്താവളവുമായും ബന്ധിപ്പിക്കുന്ന പദ്ധതിയാണ്. പൈലറ്റ് അടക്കം ആറുപേർക്ക് സഞ്ചരിക്കാംവുന്നതാണ് സംസ്ഥാനത്തെ ആദ്യസീപ്ലൈൻ. കൊല്ലം ഡിറ്റിപിസി, കൊച്ചി ബോൾഗാട്ടി , കണ്ണൂർ, ബേക്കൽ എന്നിവിടങ്ങളിലും സീപ്ലൈനിനായി വാട്ടർഡ്രോം ഒരുക്കിയിട്ടുണ്ട്. സീപ്ലെയിനിനായി സജ്ജീകരിക്കുന്ന വാട്ടർഡ്രോമിലായിരിക്കും സെക്യൂരിറ്റി പരിശോധനയും വിശ്രമിക്കാനുള്ള സൗകര്യവും ഒരുക്കുന്നത്. ഒരു ഹൗസ് ബോട്ടാണ് വാട്ടർഡ്രോമാക്കി മാറ്റിയിരിക്കുന്നത്. എന്നാൽ മത്സ്യകർഷകരുടെ എതിർപ്പിനെ തുടർന്ന് പൂർണ്ണമായും പ്രവർത്തനം തുടങ്ങിയിട്ടില്ല.


</doc>
<doc id="300932" url="https://ml.wikipedia.org/wiki?curid=300932" title="പിക്കറ്റ് 43">
പിക്കറ്റ് 43

പൃഥ്വിരാജിനെ നായകനാക്കി സംവിധാനം ചെയ്യുന്ന മേജർ രവി ചിത്രമാണ് പിക്കറ്റ് 43. ഇന്ത്യ-പാകിസ്താൻ അതിർത്തിയിലെ പിക്കറ്റ് 43 എന്ന ഔട്ട്‌പോസ്റ്റിൽ കാവലിന് നിയോഗിക്കപ്പെടുന്ന ഹവീൽദാർ ഹരീന്ദ്രൻ എന്ന കഥാപാത്രത്തെയാണ് ഈ ചിത്രത്തിലൂടെ പൃഥ്വിരാജ് അവതരിപ്പിക്കുന്നത്.
അതിർത്തിയിൽ ഒറ്റയ്ക്ക് കഴിയുന്ന ഇന്ത്യയുടെയും പാകിസ്താന്റെയും രണ്ടു പട്ടാളക്കാർക്കിടയിൽ ഉടലെടുക്കുന്ന സൗഹൃദവും അതിനെ തുടർന്നുള്ള പ്രശ്നങ്ങളുടെയും കഥയാണ്. പാക് പട്ടാളക്കാരനായി ഹിന്ദി നടൻ ജാവേദ് ജാഫ്രി അഭിനയിക്കുന്നു.



</doc>
<doc id="300948" url="https://ml.wikipedia.org/wiki?curid=300948" title="എം.ആർ. ഗോപകുമാർ">
എം.ആർ. ഗോപകുമാർ

മലയാളചലച്ചിത്ര സീരിയൽ നടനാണ് എം.ആർ. ഗോപകുമാർ.

കേരള സ്റ്റേറ്റ് ഫിലിം അവാർഡുകൾ:



</doc>
<doc id="300951" url="https://ml.wikipedia.org/wiki?curid=300951" title="സി. ഉണ്ണിക്കൃഷ്ണൻ">
സി. ഉണ്ണിക്കൃഷ്ണൻ

കേരളീയനായ ചിത്രകാരനാണ് സി. ഉണ്ണിക്കൃഷ്ണൻ . കൊച്ചി -മുസിരിസ് ബിനാലെയുടെ 2014 ലെ രണ്ടാം പതിപ്പിൽ അവതരിപ്പിച്ച പേരിടാത്ത പ്രതിഷ്ടാപനത്തോടെ ശ്രദ്ധേയനായി. ബിനാലെയിലെ ഏറ്റവും പ്രായം കുറഞ്ഞ പങ്കാളിയായിരുന്നു. ഈ പ്രതിഷ്ടാപനം 2014 ൽ ഷാർജയിൽ നടക്കുന്ന ബിനാലെയിലേക്ക് തെരഞ്ഞെടുത്തിട്ടുണ്ട്. 

പാലക്കാട് ഈറ്റ നെയ്ത്ത് തൊഴിൽ ചെയ്തുവരുന്ന കുടുംബത്തിൽ ചാമിയുടെയും ദേവുവിന്റെയും മകനാണ്. തൃശൂർ ഫൈനാർട്സ് കോളേജിൽ പഠിച്ചു. ബിരുദപ്രദർശനത്തിൽ " ടോക് ടു ബ്രിക്സ് 'എന്ന പേരിലാണ് ഈ കലാസൃഷ്ടി പ്രദർശിപ്പിച്ചിരുന്നത്. 


</doc>
<doc id="300961" url="https://ml.wikipedia.org/wiki?curid=300961" title="ഡെൻസൽ വാഷിങ്ടൺ">
ഡെൻസൽ വാഷിങ്ടൺ

അമേരിക്കയിൽ നിന്നുള്ള ചലച്ചിത്ര അഭിനേതാവും, നിർമ്മാതാവുമാണ് ഡെൻസൽ വാഷിങ്ടൺ (ജനനം ഡിസംബർ 28, 1954). നിരൂപക പ്രശംസ നേടിയ ഒട്ടനവധി കഥാപാത്രങ്ങളെ അദ്ദേഹം അവതരിപ്പിച്ചിട്ടുണ്ട്. പ്രശസ്ത സിനിമാസംവിധായകനായ ടോണി സ്കോട്ടിന്റെ ചിത്രങ്ങളിലെ സജീവ സാന്നിദ്ധ്യമായിരുന്നു ഡെൻസൽ വാഷിങ്ടൺ.

റൂബിൻ കാർട്ടർ, സ്റ്റീവ് ബികോ, മാൽക്കം എക്സ്, ഫ്രാങ്ക് ലൂകാസ്, ഹെർമ്മൻ ബൂൺ തുടങ്ങി നിരവധി പ്രമുഖരുടെ ജീവിതം വെള്ളിത്തിരയിലഭിനയിച്ച് പ്രശംസ നേടിയ ഒരു അഭിനേതാവ് കൂടിയാണ് ഡെൻസൽ വാഷിങ്ടൺ. രണ്ട് അക്കാദമി പുരസ്കാരങ്ങളും, രണ്ട് ഗോൾഡൻ ഗ്ലോബ് പുരസ്കാരങ്ങളും അദ്ദേഹത്തിനു ലഭിച്ചിട്ടുണ്ട്. 1989 ൽ പുറത്തിറങ്ങിയ ഗ്ലോറി എന്ന സിനിമയിലെ അഭിനയത്തിന് മികച്ച സഹനടനുള്ള അക്കാദമി പുരസ്കാരവും, 2001 ൽ പുറത്തിറങ്ങിയ ട്രെയിനിംഗ് ഡേ എന്ന ചിത്രത്തിലെ അഭിനയത്തിന് മികച്ച നടനുള്ള അക്കാദമി പുരസ്കാരവും ഡെൻസൽ വാഷിങ്ടണിനു ലഭിച്ചു.

1954 ഡിസംബർ 28 ന് അമേരിക്കയിലെ ന്യൂയോർക്ക് നഗരത്തിനടുത്തുള്ള മൗണ്ട് വെർനോൻ എന്ന സ്ഥലത്താണ് ഡെൻസൽ വാഷിങ്ടൺ ജനിച്ചത്. ഒരു പെന്തകോസ്റ്റ് പാതിരിയായിരുന്ന റവറണ്ട് ഡെൻസൽ ഹേയ്സ് വാഷിങ്ടൺ സീനിയർ ആയിരുന്നു പിതാവ്. സർക്കാർ ജീവനക്കാരനായിരുന്നു പിതാവ്. ബ്യൂട്ടി പാർലർ ഉടമസ്ഥയായിരുന്നു മാതാവ് ലെന്നി.

1968 വരെ പെന്നിംഗ്ടൺ ഗ്രിംസ് എലമെന്ററി സ്കൂളിലായിരുന്നു പ്രാഥമിക വിദ്യാഭ്യാസം. തന്റെ പതിനാലാമത്തെ വയസ്സിൽ മാതാപിതാക്കൾ വേർപിരിഞ്ഞതിനെത്തുടർന്ന അമ്മ അദ്ദേഹത്തെ ഓക്ലൻഡ് മിലിറ്ററി അക്കാദമിയിലുള്ള സ്കൂളിലാണ് ചേർത്തത്. തന്റെ ജീവിതം മാറ്റി മറിച്ച ഒരു തീരുമാനമായിരുന്നു അതെന്നാണ് വാഷിങ്ടൺ പിന്നീട് അതിനെപ്പറ്റി പറഞ്ഞത്. ഉയർന്ന ക്ലാസ്സുകളിലുള്ള പഠനത്തിനായി ചേർന്നത് മെയിൻലാൻഡ് ഹൈസ്കൂളിലായിരുന്നു. ഫോർദാം സർവ്വകലാശാലക്കു കീഴിലുള്ള ടെക്സാസ് കോളേജിൽ നിന്ന് ഡ്രാമയിലും, ജേണലിസത്തിലും അദ്ദേഹം ബി.എ.ബിരുദം കരസ്ഥമാക്കി.

തിരികെ ഫോർദാം സർവ്വകലാശാലയിൽ വന്ന ഡെൻസൽ അവിടെയുള്ള ലിങ്കൺ സെന്ററിൽ അഭിനയം പഠിക്കുവാനായി ചേർന്നു. അവിടെ വച്ച് ചില നാടകങ്ങളിൽ അഭിനയച്ചിരുന്നു. അതിനുശേഷം സാൻഫ്രാൻസിസ്കോയിലുള്ള അമേരിക്കൻ കൺസർവേറ്ററി തീയറ്ററിൽ ഒന്നരകൊല്ലം ചിലവഴിച്ചു. മുഴുവൻ സമയ അഭിനേതാവായി തുടരാനായി അദ്ദേഹം ന്യൂയോർക്കിലേക്കു തിരികെ വന്നു.

1976 ൽ ഡെൻസൽ വാഷിങ്ടൺ നാടകങ്ങളിലായിരുന്നു ഏറെയും ശ്രദ്ധ കേന്ദ്രീകരിച്ചിരുന്നത്. 1977 ൽ അദ്ദേഹം ആദ്യമായി ഒരു ടെലിവിഷൻ ചിത്രത്തിലാണ് അഭിനയിച്ചത്. 1981 ൽ കാർബൺ കോപി എന്ന ചിത്രത്തിൽ അഭിനയിച്ചാണ് അദ്ദേഹം ഹോളിവുഡിൽ തന്റെ അരങ്ങേറ്റം കുറിച്ചത്. 1987 ൽ ദക്ഷിണാഫ്രിക്കയിലെ വർണ്ണവിവേചനത്തിനെതിരേ പോരാടിയ കറുത്തവർഗ്ഗക്കാരനായ സ്റ്റീവ് ബികോയുടെ ജീവിതം വെള്ളിത്തിരയിലവതരിപ്പിച്ചതാണ് ഡെൻസലിന്റെ അഭിനയ ജീവിതത്തിലെ ഒരു വഴിത്തിരിവായത്. റിച്ചാർഡ് ആറ്റൻബറോ സംവിധാനം ചെയ്ത ഈ ചിത്രത്തിലെ അഭിനയത്തിന് ഡെൻസൽ വാഷിങ്ടണിന് മികച്ച സഹനടനുള്ള ഓസ്കാർ പുരസ്കാരത്തിനു നാമനിർദ്ദേശം ലഭിക്കുകയുണ്ടായി.

1990 ൽ സ്പൈക്ക് ലീയുടെ മോബെറ്റർ ബ്ലൂസ് എന്ന സിനിമയിൽ ഡെൻസൽ അഭിനയിച്ചു, തൊട്ടുപിറകേ ഹാസ്യരസപ്രാധാന്യമുള്ള മിസ്സിസ്സിപ്പി മസ്സാല എന്ന ചിത്രത്തിലും അഭിനയിക്കുകയുണ്ടായി. 1992 സ്പൈക്ക് ലീ സംവിധാനം ചെയ്ത മാൽക്കം എക്സ് എന്ന സിനിമയിലെ അഭിനയത്തിന് മികച്ച നടനുള്ള ഓസ്കാർ പുരസ്കാരത്തിനു നാമനിർദ്ദേശം ലഭിക്കുകയുണ്ടായി. മാൽക്കം എക്സ് എന്ന കറുത്ത വർഗ്ഗക്കാരനായ നേതാവിനെ തിരശ്ശീലയിൽ ഡെൻസൽ വളരെ തന്മയത്വത്തോടെ തന്നെ അവതരിപ്പിക്കുകയുണ്ടായി. 1990 കളുടെ മധ്യത്തിൽ നിരവധി ഹിറ്റ് ചിത്രങ്ങളിൽ ഡെൻസൽ വാഷിങ്ടൺ അഭിനയിച്ചു. ഫിലാഡൽഫിയ, കറേജ് അണ്ടർ ഫയർ, ക്രിംസൺ ട്രൈഡ് തുടങ്ങിയവ അക്കാലത്തിറങ്ങിയ ഡെൻസൽ ചിത്രങ്ങളാണ്. ഇവയെല്ലാം തന്നെ ബോക്സോഫീസിൽ മികച്ച വിജയം നേടിയിരുന്നു.

വർണ്ണവിവേചനത്തിന്റെ ഇരയായി, ചെയ്യാത്ത് കുറ്റത്തിന് 20കൊല്ലത്തോളം ജയിലിലടക്കപ്പെട്ട പ്രശസ്തനായ ബോക്സറായ റൂബിൻ കാർട്ടറുടെ കഥ പറഞ്ഞ ദ ഹരിക്കെയിൻ 1999 ൽ ഇറങ്ങിയ മറ്റൊരു ഹിറ്റ് ചിത്രമാണ്. റൂബിൻ കാർട്ടറെ യഥാർത്ഥ ജീവിതത്തിൽ നിന്നും വ്യത്യസ്തനായി നിരപരാധിയായി ചിത്രീകരിച്ചു എന്ന കാരണം പറഞ്ഞ്, ഡെൻസൽ വാഷിങ്ടണിന് ആ ചിത്രത്തിനു ലഭിച്ച അക്കാദമി പുരസ്കാര നാമനിർദ്ദേശത്തിനെതിരേ വോട്ടു രേഖപ്പെടുത്താൻ അമേരിക്കയിലെ ഒരു പത്രപ്രവർത്തകന്റെ നേതൃത്വത്തിൽ വ്യാപകമായ പ്രചാരണം തന്നെ നടന്നു. ഈ ചിത്രത്തിലെ അഭിനയത്തിന് 2000 ലെ ഗോൾഡൻ ഗ്ലോബ് പുരസ്കാരത്തിന് ഡെൻസൽ വാഷിങ്ടൺ അർഹനായി.
2000 ൽ ഡിസ്നി ഫിലിംസിന്റെ റിമംബർ ദ ടൈറ്റാൻസ് എന്ന ചിത്രത്തിൽ അഭിനയിച്ചു, ബോക്സോഫീസിൽ ഹിറ്റായിരുന്ന ഈ ചിത്രം, നൂറു ദശലക്ഷം അമേരിക്കൻ ഡോളറാണ് വാരിക്കൂട്ടിയത്. 2001 പുറത്തിറങ്ങിയ ദ ട്രെയിനിംങ് ഡേ എന്ന ചിത്രത്തിലെ ഡിറ്റക്ടീവ് അലോൺസോ ഹാരീസ് എന്ന കഥാപാത്രത്തെ അവതരിപ്പിച്ചതിന് ഡെൻസൽ വാഷിങ്ടൺ ഓസ്കാർ പുരസ്കാരത്തിന് അർഹമായി. സ്വന്തമായി നിയമം നടപ്പിലാക്കുന്ന അധോലോക ബന്ധങ്ങളുള്ള പോലീസുകാരന്റെ കഥാപാത്രം ഡെൻസൽ വളരെ മനോഹരമായി അവതരിപ്പിച്ചിരുന്നു. സിഡ്നി പോയിറ്ററിനു ശേഷം ഓസ്കാർ പുരസ്കാരം ലഭിക്കുന്ന ആദ്യത്തെ കറുത്ത വർഗ്ഗക്കാരൻ കൂടിയാണ് ഡെൻസൽ വാഷിങ്ടൺ. ഏറ്റവും കൂടുതൽ ഓസ്കാർ നാമനിർദ്ദേശം ലഭിക്കുകയും, അതിൽ രണ്ടെണ്ണം നേടുകയും ചെയ്ത ആദ്യത്തെ കറുത്ത വംശജനായ അഭിനേതാവാണ് ഡെൻസൽ.


</doc>
<doc id="300982" url="https://ml.wikipedia.org/wiki?curid=300982" title="കസ്റ്റംസ് ഓവർസീസ് ഇന്റലിജൻസ് നെറ്റ്‌വർക്ക്">
കസ്റ്റംസ് ഓവർസീസ് ഇന്റലിജൻസ് നെറ്റ്‌വർക്ക്

കള്ളപ്പണ ഇടപാടുകളും കസ്റ്റംസ് വെട്ടിപ്പും കണ്ടെത്താനായി ഭാരത സർക്കാർ ആരംഭിക്കാനിരിക്കുന്ന ഇന്റലിജൻസ് യൂണിറ്റാണ് കസ്റ്റംസ് ഓവർസീസ് ഇന്റലിജൻസ് നെറ്റ്‌വർക്ക് എന്ന കോയിൻ. ചൈനയിൽ നിന്ന് രണ്ടെണ്ണമടക്കം ഏഴ് വിദേശ രാജ്യങ്ങളെ ഉൾപ്പെടുത്തിയാണ് ഇന്റലിജൻസ് യൂണിറ്റ് രൂപീകരിക്കുന്നത്. വ്യാജ ഇന്ത്യൻ കറൻസി കടത്തുന്നത് തടയുന്നതിനാണ് ഈ ഇന്റലിജൻസ് യൂണിറ്റ് പ്രാമുഖ്യം നൽകുക. റവന്യൂ ഇന്റലിജൻസ് ഡയറക്ടറേറ്റാവും യൂണിറ്റിന് നേതൃത്വം നൽകുക.

കൊളംബോ (ശ്രീലങ്ക), ഢാക്ക(ബംഗ്ളാദേശ്), ബാങ്കോക്ക്(തായ്‌ലൻഡ്), ബീജിങ്, ഗ്വാങ്ഷൂ (ചൈന) എന്നീ രാജ്യങ്ങളിലാണ് യൂണിറ്റുകൾ ആരംഭിക്കുക. ഇത് കൂടാതെ ബ്രസീലിലെ ബ്രസീലിയ, ദക്ഷിണാഫ്രിക്കയിലെ പ്രിട്ടോറിയ എന്നിവിടങ്ങളിലും രണ്ട് യൂണിറ്റുകൾ സ്ഥാപിക്കുന്നുണ്ട്. ഇന്ത്യ, ബ്രസീൽ, ദക്ഷിണാഫ്രിക്ക രാജ്യങ്ങളുടെ കൂട്ടായ്‌മയായ ഇബ്സയുടെ ചട്ടക്കൂടിൽ നിന്നാണ് ഈ രണ്ട് യൂണിറ്റുകൾ പ്രവർത്തിക്കുക. 


</doc>
<doc id="300995" url="https://ml.wikipedia.org/wiki?curid=300995" title="അരിയന്നൂർ കുടക്കല്ല്">
അരിയന്നൂർ കുടക്കല്ല്

കേരളത്തിലെ തൃശ്ശൂരിലെ അരിയന്നൂരിൽ (കണ്ടനശ്ശേരി പഞ്ചായത്ത്) സ്ഥിതിചെയ്യുന്ന ചരിത്രാതീതകാലത്തെ ഒരു മെഗാലിത്ത് ശവകൂടീരമാണ് അരിയന്നൂർ കുടക്കല്ല്(). 1951-ൽ ആർക്കിയോളജിക്കൽ സർവ്വേ ഓഫ് ഇന്ത്യ ഇതിനെ ഒരു കേന്ദ്രീകൃത സംരക്ഷിത സ്മാരകമായി പ്രഖ്യാപിച്ചു. ഇവിടെ ആറ് (6) കുടക്കല്ലുകൾ (കൂൺ ആകൃതിയിലുള്ള കല്ലുകൾ) ഉണ്ട്. ഇതിൽ നാല് (4) എണ്ണം പൂർണ്ണരൂപത്തിലും രണ്ടെണ്ണം (2) ഭാഗീകമായി തകർന്ന നിലയിലുമാണ്. 


</doc>
<doc id="301002" url="https://ml.wikipedia.org/wiki?curid=301002" title="ദേശീയ ഗെയിംസ് 2015">
ദേശീയ ഗെയിംസ് 2015

ഇന്ത്യയുടെ ആഭ്യന്തരകായിക മാമാങ്കമായ ദേശീയ ഗെയിംസ്, ഇന്ത്യയുടെ 35-മത് മൽസരം നടക്കുന്നത് കേരളത്തിലാണ്.

2008-ൽ അനുവദിച്ച ദേശീയ ഗെയിംസ് 2015 ജനുവരി 31 മുതൽ 2015 ഫെബ്രുവരി 14 വരെ കേരളത്തിലെ ഏഴ് ജില്ലകളിലെ 31 വേദികളിലായി നടത്തപ്പെടുന്നു. തിരുവനന്തപുരം ജില്ല കാര്യവട്ടത്താണ് പ്രധാന വേദിയായ ഗ്രീൻ ഫീൽഡ് സ്റ്റേഡിയം നിർമ്മിച്ചിരിക്കുന്നത്. ഗെയിംസ് ചരിത്രത്തിൽ കേരളത്തിലിത് രണ്ടാം തവണയാണ് ഗെയിംസ് നടത്തപ്പെടുന്നത്. 27-മത് ദേശീയ ഗെയിംസ് 1987-ൽ കേരളത്തിലാണ് നടത്തിയത്.

പതിനഞ്ച് ദിവസം നീണ്ട് നിൽക്കുന്ന ഈ മേളയിൽ 345 സ്വർണ്ണവും 346 വെള്ളിയും 482 വെങ്കലവുമടക്കം 1173 മെഡലുകൾക്കായിരുന്നു മൽസരങ്ങൾ.

മുൻ ക്രിക്കറ്റ് താരവും രാജ്യസഭാംഗവുമായ സച്ചിൻ ടെണ്ടുൽക്കറാണ് ഈ ഗെയിംസിന്റെ ഗുഡ്‌വിൽ അംബാസഡറായി തിരഞ്ഞെടുക്കപ്പെട്ടത്. 

2015 ജനുവരി 31-ന് തിരുവനന്തപുരം കാര്യവട്ടത്തുള്ള ഗ്രീൻ ഫീൽഡ് സ്റ്റേഡിയത്തിൽ അമ്പതനായിരത്തിലധികം കാണികളെ സാക്ഷി നിർത്തി കേന്ദ്ര നഗര വികസന മന്ത്രി വെങ്കയ്യ നായിഡു ദേശീയ ഗെയിംസ് ഔദ്യോഗികമായി ഉദ്ഘാടനം ചെയ്തു. ചടങ്ങിൽ ഇന്ത്യൻ ഒളിമ്പിക് അസോസിയേഷൻ പ്രസിഡന്റ് എൻ. രാമചന്ദ്രൻ അധ്യക്ഷത വഹിച്ചു. മുഖ്യമന്ത്രി ഉമ്മൻ ചാണ്ടി, സംസ്ഥാന കായികമന്ത്രി തിരുവഞ്ചൂർ രാധാകൃഷ്ണൻ, കേന്ദ്ര കായിക സഹമന്ത്രി സർബാനന്ദ സോനോവാൾ, നിയമസഭാ സ്പീക്കർ ജി. കാർത്തികേയൻ, സംസ്ഥാന മന്ത്രിമാരായ പി.കെ. കുഞ്ഞാലിക്കുട്ടി, കെ.എം. മാണി, രമേശ് ചെന്നിത്തല കെ.പി. മോഹനൻ, ഷിബു ബേബിജോൺ, അനൂപ് ജേക്കബ്, വി.എസ്. ശിവകുമാർ എന്നിവരും ശശി തരൂർ എം.പി, മുൻ കേന്ദ്രമന്ത്രി ഒ. രാജഗോപാൽ, മുൻ കായിക മന്ത്രി എം. വിജയകുമാർ, എം.എ. വാഹിദ് എം.എൽ.എ, തിരുവനന്തപുരം മേയർ കെ. ചന്ദ്രിക എന്നിവരും പങ്കെടുത്തു. കരസേന ഒരുക്കിയ ബാൻഡ്‌ മേളവും മട്ടന്നൂർ ശങ്കരൻ‌കുട്ടിയും സംഘവും കൊട്ടിയ തായമ്പകയും മോഹൻ ലാൽ നേതൃത്വം നൽകുന്ന ലാലിസം എന്ന മ്യൂസിക് ബ്രാൻഡ് നടത്തിയ "ലാലിസം ഇന്ത്യ സിംഗിംഗ്" എന്നിവ ഉദ്ഘാടനത്തിനുണ്ടായിരുന്നു. പി.ടി. ഉഷയും അഞ്ജു ബോബി ജോർജും ചേർന്ന് ദീപം കൊളുത്തിയപ്പോൾ ഗ്രൗണ്ടിൽ കരിമരുന്ന് പ്രയോഗവും നടത്തി. പ്രീജ ശ്രീധരൻ ഗെയിംസിൽ പങ്കെടുക്കുന്ന താരങ്ങൾക്കായി പ്രതിജ്ഞ ചൊല്ലി. ഗെയിംസിൽ പങ്കെടുക്കാനെത്തിയ കായിക താരങ്ങൾ അണിനിരന്ന മാർച്ച് പാസ്റ്റ് വെങ്കയ്യ നായിഡു സല്യൂട്ട് നൽകി സ്വീകരിച്ചു.

2015 ഫെബ്രുവരി 14-ന് തിരുവനന്തപുരം കാര്യവട്ടത്തുള്ള ഗ്രീൻ ഫീൽഡ് സ്റ്റേഡിയത്തിൽ നടന്ന സമാപന സമ്മേളണത്തിൽ ഗവർണർ പി. സദാശിവം മുഖ്യാതിഥിയായി. കേന്ദ്ര കായികമന്ത്രി സർബാനന്ദ് സോണോബൽ, മുഖ്യമന്ത്രി ഉമ്മൻ ചാണ്ടി, ഇന്ത്യൻ ഒളിമ്പിക് അസോസിയേഷൻ പ്രസിഡന്റ് എൻ. രാമചന്ദ്രൻ കായിക മന്ത്രി തിരുവഞ്ചൂർ രാധാകൃഷ്ണൻ തുടങ്ങിയവർ പങ്കെടുത്ത വർണോജ്വലമായ ചടങ്ങോടെയാണ് ഗെയിംസ് സമാപിച്ചത്. 

വിവിധ സംസ്ഥാനങ്ങളിൽ നിന്നെത്തിയ 1500 ലധികം കലാകാരന്മാർ അണിനിരന്ന പരിപാടിയിൽ മുഖ്യ ആകർഷണം ‘റിവേഴ്സ് ഓഫ് ഇന്ത്യ’ തീം സോങ്ങായിരുന്നു. സന്തോഷ് ഷെട്ടി അണിയിച്ചൊരുക്കിയതായിരുന്നു ‘റിവേഴ്സ് ഓഫ് ഇന്ത്യ’ തീം സോങ്. ഇതിൽ രാജ്യത്തെ വിവിധ നദികളിലൂടെ ഓരോ സംസ്ഥാനത്തെയും പരിചയപ്പെടുത്തി. നദികളെ പശ്ചാത്തല സ്ക്രീനിൽ കാണിച്ച് അതതിടങ്ങളിലെ കലാരൂപങ്ങൾ അരങ്ങേറി. കേരളത്തിലെ നദികളായ നിളയും പെരിയാറും സ്ക്രീനിൽ തെളിഞ്ഞപ്പോൾ ഒപ്പന, തെയ്യം, മാർഗംകളി, ദഫ്മുട്ട് തുടങ്ങിയവ വേദിയിൽ അരങ്ങേറി. നടി ശോഭനയുടെ നൃത്തവും ലൈറ്റ് ആൻഡ് ഷോയും വിവിധ കലാപരിപാടികളും ചടങ്ങിന് നിറം പകർന്നു. ഗോവ ഒളിമ്പിക് അസോസിയേഷനും ദേശീയ ഗെയിംസ് സംഘാടക സമിതിയുമാണ് കലാപരിപാടികൾ അവതരിപ്പിച്ചത്. കരിമരുന്ന് പ്രയോഗവും സമാപനസമ്മേളണത്തിനുണ്ടായിരുന്നു. ദേശീയഗാനത്തോടെ ദേശീയ ഗെയിംസിന് കൊടിയിറങ്ങി. 

രാജാ ഭലേന്ദ്രസിങ്ങിന്റെ പേരിലുള്ള ദേശീയ ഗെയിംസ്‌ കിരീടം സർവീസസ്‌ നേടി. 91 സ്വർണമടക്കം 159 മെഡലുകൾ സ്വന്തമാക്കിയ സർവീസസാണ് ദേശീയ ഗെയിംസിൽ ഓവറോൾ ചാമ്പ്യൻമാരായത്. 54 സ്വർണമടക്കം 162 മെഡലുകൾ സ്വന്തമാക്കിയ കേരളം രണ്ടാം സ്ഥാനത്തെത്തി. മൂന്നാം സ്ഥാനത്തുള്ള ഹരിയാനക്ക് 40 സ്വർണമടക്കം 107 പതക്കങ്ങളാണ് ലഭിച്ചത്. കേരളത്തിൻെറ നീന്തൽതാരം സാജൻ പ്രകാശ് മികച്ച പുരുഷതാരമായി. മഹാരാഷ്ട്രയുടെ ആകാംക്ഷ വോറയാണ് മികച്ച വനിതാ താരം. 

കേരളത്തിൽ നടക്കുന്ന 35-മത് ദേശീയ ഗെയിംസിന്റെ ഭാഗ്യ ചിഹ്നമായി കേരളത്തിന്റെ തന്നെ സംസ്ഥാന ഔദ്യോഗിക പക്ഷിയായ വേഴാമ്പലിനെയാണ് തിരഞ്ഞെടുത്തിരിക്കുന്നത്. അമ്മു എന്ന് നാമകരണം ചെയ്തിരിക്കുന്ന വേഴാമ്പലിന്റെ തിരഞ്ഞെടുപ്പിലൂടെ അന്യം നിന്ന് പോകുന്ന ജീവജാലങ്ങളോടുള്ള ശ്രദ്ധയും കേരളത്തിന്റെ മഴക്കാടുകൾ സംരക്ഷിക്കാനുള്ള ത്വരയും പ്രകടിപ്പിക്കുന്നുണ്ട്. സ്ത്രീ നാമമായ "അമ്മു" എന്ന പേരിലൂടെ കേരളത്തിലെ സ്തീകൾക്കുള്ള ആദരവും അതോടൊപ്പം സ്ത്രീ-പുരുഷ നിരക്കിൽ സ്തീകളുടെ വർദ്ധനവുള്ള ഏക സംസ്ഥാനമെന്ന അഭിമാനവും എടുത്തു കാണിക്കുകയും ചെയ്യുന്നു.

അമ്മുവിന്റെ കൂടെ ഗെറ്റ് സെറ്റ് പ്ലേ (Get Set Play) എന്ന് എഴുതിയതാണ് ചിഹ്നം.

അമ്മു വേഴാമ്പലിനെ രൂപകൽപന ചെയ്തത് രാകേഷ് പി. നായർ എന്ന കലാകാരനാണ്. 

"ഗ്രീൻ ഗെയിംസ്" എന്ന ചിന്തയിലൂന്നി ഗെയിംസ് ഗ്രാമം പ്രീഫാബ്രിക്കേറ്റഡ് ഹൗസിംഗ് സാങ്കേതിക വിദ്യയിലാണ് നിർമിച്ചിരിക്കുന്നത്. പരിസ്ഥിതി സൗഹൃദവും ഊർജ സംരക്ഷണവും ലക്ഷ്യമിട്ടിട്ടുള്ള പ്രീഫാബ്രിക്കേറ്റഡ് സാങ്കേതിക വിദ്യകൾ വളരെ വേഗത്തിൽ നിർമ്മിച്ചെടുക്കാവുന്നതുമാണ്. ഓരോ വീടുകളായി മാറ്റാവുന്നതും മറ്റൊരിടത്തേക്ക് മാറ്റി സ്ഥാപിക്കാവുന്നതുമായതും ഇത്തരം സാങ്കേതിക വിദ്യയുടെ ഗുണവുമാണ്. 
അഞ്ച് കായിക താരങ്ങൾക്ക് ഒരു മുറിയും കോച്ചുമാർക്കും ടീം ഓഫീഷ്യൽസിനും ഒറ്റയ്ക്കോ അല്ലെങ്കിൽ രണ്ട് പേർക്ക് ഒരു മുറി എന്ന നിലയിലും അനുവദിക്കും. അടുക്കളയും ഭക്ഷണശാലകളും കോൺഫറൻസ് ഹാളുകളും മെഡിക്കൽ സെന്ററുകളും മറ്റുമായി നിർമ്മിക്കുന്ന ഗെയിംസ് വില്ലേജ് ഒരു "മീനിയേച്ചർ ഇന്ത്യ"യാകും.

ദേശീയ ഗെയിംസിന്റെ പ്രചരണത്തിനായി 2015 ജനുവരി 20ന് നടന്ന കൂട്ടയോട്ടമാണ് റൺ കേരള റൺ. ഹരിചരൺ സംഘവും പാടിയിരിക്കുന്ന കൂട്ടയോട്ടത്തിന്റെ തീം സോംഗിന്റെ വരികൾ ഒ.എൻ.വി. കുറുപ്പിന്റേതും ഈണം എം. ജയചന്ദ്രന്റേതുമാണ്. റൺ കേരള റൺ എന്ന കൂട്ടയോട്ടത്തിന്റെ നടത്തിപ്പ് ചുമതല 'കെ ജംഗ്‌ഷൻ' എന്ന ഇവന്റ് മാനേജ്‌മെന്റ് ഗ്രൂപ്പിനാണ്. ഗവർണ്ണർ പി. സദാശിവം ഫ്ലാഗ് ഓഫ് ചെയ്തു. കേരളത്തിൽ പതിനായിരത്തിലധികം ഇടങ്ങളിൽ വിവിധ സംഘടനകളുടെ നേതൃത്വത്തിൽ കൂട്ടയോട്ടം സംഘടിപ്പിക്കപ്പെട്ടു. ദേശീയ ഗെയിംസിന്റെ വരവറിയിച്ച് നടന്ന റൺ കേരള റൺ എന്ന മാരത്തൺ, ഏറ്റവും കൂടുതൽപേർ പങ്കെടുത്ത മാരത്തണെന്ന ലോക റെക്കോർഡായി ലിംക റെക്കോർഡ് അംഗീകരിച്ചിട്ടുണ്ട്. 

ദേശീയ ഗെയിംസിനുള്ള ദീപശിഖ പ്രയാണം 2015 ജനുവരി 23-ന് കാസർകോട് ഗവ. കോളേജ് ഗ്രൗണ്ടിൽ അർജ്ജുന അവാഡ് ജേതാവ് ടോം ജോസഫിന് കൈമാറി മുഖ്യമന്ത്രി ഉമ്മൻ ചാണ്ടി ഉദ്ഘാടനം നിർവ്വഹിച്ചു. സംസ്ഥാനത്തിന്റെ വിവിധ കേന്ദ്രങ്ങളിലൂടെ സഞ്ചരിച്ച് ജനുവരി 31ന് തിരുവനന്തപുരത്ത് പ്രധാന സ്റ്റേഡിയത്തിൽ പ്രവേശിച്ച ദീപശിഖ റാലി കെ.എം. ബീനമോൾ സച്ചിൻ ടെണ്ടുൽക്കർക്ക് കൈമാറി. സച്ചിനിൽ നിന്നും ദീപശിഖ ഏറ്റുവാങ്ങിയ പി.ടി. ഉഷയും അഞ്‌ജു ബോബി ജോർജും ദീപശിഖ ഏറ്റുവാങ്ങി നിലവിളക്ക് കത്തിച്ചു.



611 കോടി രൂപയാണ് ഗെയിംസ് ചെലവായി കണക്ക് കൂട്ടിയിരിക്കുന്നത്.


ഗെയിംസിൽ ഒളിമ്പിക്‌സ്‌ യോഗ്യതാസൂചകം മറികടന്ന കേരള താരങ്ങളായ സാജൻ പ്രകാശ്, എലിസബത്ത്‌ ആന്റണി, അനിൽഡ തോമസ്‌, അനു രാഘവൻ എന്നിവർക്കു ഗസറ്റഡ്‌ റാങ്കിൽ ജോലി നൽകും. നിലവിൽ ജോലിയുള്ള വിജയികൾക്ക്‌ അധിക ഇൻക്രിമെന്റും ഗ്രേഡ്‌ പ്രമോഷനും നൽകും. രണ്ടിലേതു വേണമെന്നു കായികതാരങ്ങൾക്കു തീരുമാനിക്കാം.മത്സരങ്ങളിൽ പങ്കെടുക്കുന്ന ദിനങ്ങൾ കായികതാരങ്ങളുടെ ഡ്യൂട്ടിയായി പരിഗണിക്കും. 

ഗെയിംസിൽ സ്വർണ മെഡൽ നേടിയവർക്ക്‌ അഞ്ചുലക്ഷം രൂപയും വെള്ളി മെഡൽ നേടിയവർക്ക് മൂന്ന് ലക്ഷം രൂപയും വെങ്കലം മെഡൽ നേടിയവർക്ക് രണ്ടുലക്ഷം രൂപയും നൽകും. 

കേരളത്തിൽ നിന്നുള്ള 2016-ലെ ഒളിമ്പിക്‌സ്‌ ജേതാക്കൾക്ക് ഒരുകോടി രൂപയും ഏഷ്യാഡ്‌-കോമൺവെൽത്ത്‌ ഗെയിംസ്‌ വിജയികൾക്ക്‌ 50 ലക്ഷം രൂപയും മുഖ്യമന്ത്രി മുൻകൂർ പ്രഖ്യാപിച്ചു. ദേശീയ ഗെയിംസിന്റെ സമാപനസമ്മേളണത്തിൽ കേരളത്തിന് ഒരു കായിക സർവകലാശാല കേന്ദ്രസർക്കാർ വാഗ്ദാനം ചെയ്തിട്ടുണ്ട് 

ദേശീയ ഗെയിംസിൽ പങ്കെടുത്ത മഹാരാഷ്‌ട്ര താരം മയൂരേഷ്‌ പവാർ കടലിൽ കുളിക്കുന്നതിനിടയിൽ മുങ്ങി മരിച്ചു. മയുരേഷിന്റെ കുടുംബത്തിന് കേരള സംസ്ഥാന സർക്കാർ 13 ലക്ഷം രൂപ ആശ്വാസധനമായി നൽകുമെന്നും മുഖ്യമന്ത്രി അറിയിച്ചിട്ടുണ്ട്.




</doc>
<doc id="301011" url="https://ml.wikipedia.org/wiki?curid=301011" title="മധു കിന്നർ">
മധു കിന്നർ

ഛത്തീസ്‌ഗഢിലെ റായിഗർ മുൻസിപ്പിൽ കോർപ്പറേഷനിലെ മേയർ തിരഞ്ഞെടുപ്പിൽ വിജയിച്ച മധു കിന്നർ ഭിന്ന ലിംഗത്തിൽ ഉൾപ്പെടുന്ന വ്യക്തിയാണ്. ഇന്ത്യൻ ചരിത്രത്തിലാദ്യമായി മൂന്നാം ലിംഗത്തിൽ ഉൾപ്പെട്ട ഒരു വ്യക്തി ഏതെങ്കിലും ഒരു കോർപ്പറേഷനിൽ മേയറായി തിരഞ്ഞെടുപ്പിൽ വിജയിക്കുന്നത് ആദ്യമായാണ്.

ദളിത് ജാതിയിൽപെട്ട മധു കിന്നറിന്റെ യഥാർത്ഥ പേര് നരേഷ് ചൗഹാൻ എന്നാണ്. എട്ടാം ക്ലാസ് വരെ വിദ്യഭ്യാസം നേടിയ മധു, പല ജോലികളിലും ഏർപ്പെട്ടിട്ടുണ്ട്. തീവണ്ടികളിൽ ഡാൻസും പാട്ടും നടത്തി യാത്രക്കാരിൽ നിന്ന് പണം പിരിച്ചാണ് ജീവിച്ചിരുന്നത്.

സ്വതന്ത്ര സ്ഥാനാർത്ഥിയായി റായിഗർ മുൻസിപ്പിൽ കോർപ്പറേഷനിലെ തിരഞ്ഞെടുപ്പിൽ മൽസരിച്ച മധു കിന്നർ തൊട്ടടുത്ത സ്ഥാനാർത്ഥി ബി.ജെ.പി.യുടെ മഹാവീർ ഗുരുജിയേക്കാൾ 4,537 വോട്ടിന് വിജയിച്ചു. കോൺഗ്രസിന്റെ സ്ഥാനാർത്ഥി, ജതുറാം മൻഹർ മൂന്നാം സ്ഥാനത്താണ്.


</doc>
<doc id="301029" url="https://ml.wikipedia.org/wiki?curid=301029" title="കാസി നസ്രുൾ ഇസ്ലാം">
കാസി നസ്രുൾ ഇസ്ലാം

ബംഗാളിൽ നിന്നുമുള്ള കവിയും, എഴുത്തുകാരനും, സംഗീതജ്ഞനും വിപ്ലവകാരിയുമായിരുന്നു കാസി നസ്രുൾ ഇസ്ലാം (ജനനം 24 മേയ് 1899 – മരണം 29 ഓഗസ്റ്റ് 1976). നസ്രുളിന്റെ രാഷ്ട്രീയ നിലപാടുകളും, സാമൂഹ്യപ്രവർത്തനങ്ങളും അദ്ദേഹത്തിന് വിമത കവി എന്നൊരു പേരു നേടിക്കൊടുത്തു. നസ്രുൾ ബംഗാളിന്റെ ദേശീയ കവിയായി അറിയപ്പെടുന്നു.

ബ്രിട്ടീഷ് സൈന്യത്തിൽ ജോലിക്കു ചേർന്നു, ഒന്നാം ലോകമഹായുദ്ധത്തിനുശേഷം അവിടെ നിന്നും പിരിഞ്ഞ നസ്രുൾ ഒരു പത്രപ്രവർത്തകനായി കൽക്കട്ടയിൽ ജോലി നോക്കി. തന്റെ കവിതകളിലൂടെ വിപ്ലവത്തിന് ആഹ്വാനം ചെയ്യുക വഴി, ബ്രിട്ടീഷുകാരുടെ നോട്ടപ്പുള്ളിയായി മാറി. ഇന്ത്യൻ സ്വാതന്ത്ര്യ സമരപ്രസ്ഥാനത്തിനു വേണ്ടി പ്രവർത്തിച്ച് ബ്രിട്ടീഷുകാരുടെ തടങ്കലിലായി. തടങ്കലിൽ വെച്ച് ഡിപോസിഷൻ ഓഫ് എ പൊളിറ്റിക്കൽ പ്രിസണർ എന്നൊരു പുസ്തകം രചിച്ചു. ബംഗ്ലാദേശിന്റെ വിമോചന സമരത്തിന് നസ്രുളിന്റെ കൃതികൾ വളരെയധികം സ്വാധീനം ചെലുത്തിയിട്ടുണ്ട്.

1928 മുതൽ 1932 വരെ എച്ച്.എം.വി ഗ്രാമഫോൺ കമ്പനിയിൽ കവിതയെഴുത്തുകാരനായി ജോലി നോക്കി. 1960 ൽ ഭാരത സർക്കാർ പരമോന്നത സിവിലിയൻ ബഹുമതിയാ പദ്മഭൂഷൺ സമ്മാനിക്കുകയുണ്ടായി. 1974 ൽ ധാക്കാ സർവ്വകലാശാല ഡോക്ടർ ഓഫ് ലിറ്ററേച്ചർ ബിരുദം നൽകി ആദരിച്ചു. ഗ്രാമഫോൺ കമ്പനിക്കു വേണ്ടി എഴുതിയതുൾപ്പടെ ഏതാണ്ട് 4000 ഓളം ഗാനങ്ങൾ നസ്രുൾ രചിച്ചിട്ടുണ്ട്. ഇവ പൊതുവേ നസ്രുൾ ഗീതി എന്നറിയിപ്പെടുന്നു. തന്റെ 43 ആമത്തെ വയസ്സിൽ അദ്ദേഹത്തിന്റെ ശബ്ദം നഷ്ടപ്പെടുകയും, ഓർമ്മ നഷ്ടപ്പെടുക തുടങ്ങിയ അസുഖങ്ങൾ കൊണ്ട് വലഞ്ഞിരുന്നു. 1976 ഓഗസ്റ്റ് 29 ന് കാസി നസ്രുൾ ഇസ്ലാം അന്തരിച്ചു.

ബംഗാൾ പ്രവിശ്യയിലെ ചുരുലിയ ഗ്രാമത്തിലാണ് കാസി ജനിച്ചത്. ഈ പ്രദേശം ഇപ്പോൾ ഇന്ത്യയിലെ പശ്ചിമബംഗാളിലാണ്. പ്രതാപികളായിരുന്ന തലുക്ദർ കുടുംബത്തിലാണ് നസ്രുൾ ജനിച്ചത്. പിതാവ് കാസി ഫക്കീർ അഹമ്മദ് അടുത്തുള്ള പള്ളിയിലെ ഇമാമായിരുന്നു. മാതാവ് സഹീദ ഖാതൂൻ. രണ്ട് സഹോദരന്മാരും, ഒരു സഹോദരിയുമാണ് നസ്രുളിനുണ്ടായിരുന്നത്. അടുത്തുള്ള പള്ളിയോടു ചേർന്ന മദ്രസ്സയിലായിരുന്നു നസ്രുളിന്റെ പ്രാഥമിക വിദ്യാഭ്യാസം. ഇസ്ലാമിക തത്ത്വചിന്തയിലും, ദൈവകശാസ്ത്രത്തിലും നസ്രുളിന് താൽപര്യമുണ്ടായിരുന്നു. 1908 ൽ പിതാവിന്റെ മരണത്തോടെ, കുടുംബത്തിന്റെ ചുമതല നസ്രുളിലായി. പിതാവിന്റെ ജോലിയായിരുന്നു പള്ളി ഇമാമിന്റെ തൊഴിൽ നസ്രുൾ ഏറ്റെടുത്തു. ഇതു കൂടാതെ സമീപത്തുള്ള സ്കൂളിലെ അദ്ധ്യാപകരെ സഹായിക്കുക കൂടി ചെയ്തിരുന്നു.

തന്റെ അമ്മാവനായിരുന്ന ഫസലിന്റെ നേതൃത്വത്തിലുള്ള ഒരു നാടോടി നാടക സംഘത്തിൽ ആകൃഷ്ടനായി നസ്രുൾ അവരോടൊപ്പം കൂടി. അവരോടൊപ്പം യാത്രചെയ്തും, അഭിനയം പഠിച്ചും, നാടകങ്ങൾക്ക് ഗാനങ്ങൾ രചിച്ചും നസ്രുൾ കലാജീവിതത്തിന്റെ ഭാഗമാവുകയായിരുന്നു. നസ്രുൾ ഇക്കാലയളവിൽ സംസ്കൃതവും, ബംഗാളിയും പഠിച്ചു. 1910 ൽ നാടകസംഘത്തിൽ നിന്നും വേർപെട്ട് ഒരു വിദ്യാലയത്തിൽ പഠനം മുഴുമിക്കാനായി ചേർന്നു. അവിടെ നിന്നും മറ്റൊരു ഇംഗ്ലീഷ് മീഡിയം സ്കൂളിലേക്കു മാറുകയും ചെയ്തു. സ്കൂളിലെ ഫീസ് കൊടുക്കാൻ കഴിയാതായപ്പോൾ അവിടെ നിന്നും പോരുകയും, ഒരു ബേക്കറിയിൽ പാചകക്കാരനായി ജോലിക്കു ചേരുകയും ചെയ്തു.

പത്താം ക്ലാസ്സു വരെ പഠിച്ചുവെങ്കിലും, മെട്രിക്കുലേഷൻ പരീക്ഷക്കിരിക്കുവാൻ കാസിമിനു കഴിഞ്ഞിരുന്നില്ല, പകരം തന്റെ പതിനേഴാമത്തെ വയസ്സിൽ കാസിം പട്ടാളത്തിൽ ചേരുകയാണുണ്ടായത്. രാഷ്ട്രീയത്തിനോടുള്ള അടങ്ങാത്ത അഭിനിവേശം കൊണ്ടാണ് കാസിം പട്ടാള ഉദ്യോഗം തിരഞ്ഞെടുത്തത്. 49 ആം ബംഗാൾ റെജിമെന്റിന്റെ ഭാഗമായ കാസിം കറാച്ചിയിൽ ജോലി ചെയ്യുന്ന സമയത്താണ് കവിതകളും, ഗദ്യങ്ങളും എഴുതി തുടങ്ങുന്നത്. ശരത്ചന്ദ്ര ചതോപാധ്യായേയും, രബീന്ദ്രനാഥ ടാഗോറിനേയും കൂടുതലായി വായിക്കുന്നത് ഇക്കാലഘട്ടത്തിലാണ്. പേർഷ്യൻ എഴുത്തുകാരായിരുന്ന ഒമർ ഖയ്യാം, ഹാഫിസ്, റുമി തുടങ്ങിയവരുടെ കൃതികളും കാസിം വായിച്ചിരുന്നു. 1919 മെയ് മാസത്തിലാണ് കാസിമിന്റെ ആദ്യത്തെ കൃതി പ്രസിദ്ധീകരിക്കുന്നത്. വാഗാബോണ്ടിലെ ജീവിതം എന്നതായിരുന്നു അദ്ദേഹത്തിന്റെ പ്രഥമ കൃതി. 1919 ജൂലൈയിൽ ബംഗ്ലാ മുസ്സൽമാൻ സാഹിത്യ പത്രികയിൽ കാസിമിന്റെ ആദ്യത്തെ കവിതയായ മുക്തി പ്രസിദ്ധീകരിച്ചു.

1920 ൽ കാസിം പട്ടാളത്തിൽ നിന്നും രാജിവെച്ച് കൽക്കട്ടയിൽ വന്നു ചേർന്നു. ബംഗാളി മുസ്ലിം ലിറ്റററി സൊസൈറ്റിയിൽ ചേർന്ന കാസിം, ബന്ധൻ ഹാര (ബന്ധങ്ങളിൽ നിന്നുള്ള മോചനം) എന്ന തന്റെ പ്രഥമ നോവൽ 1920 ൽ പ്രസിദ്ധീകരിച്ചു. ഇന്ത്യയുടെ സാംസ്കാരിക തലസ്ഥാനമായി മാറിയിരുന്ന കൽക്കട്ടയിലെ ക്ലബുകളിൽ കാസിം സ്ഥിരം സന്ദർശകനായിരുന്നു. എഴുത്തുകാരേയും, കവികളേയും കാസിം അടുത്തു പരിചയപ്പെട്ടു.

പ്രസാധക രംഗത്തെ പ്രമുഖനായിരുന്ന അലി അക്ബർ ഖാന്റെ അനന്തരവളുമായി കാസിമിന്റെ വിവാഹം നിശ്ചയിക്കപ്പെട്ടു. വിവാഹശേഷം കാസിം ദൗളത്പൂരിൽ തന്നെ സ്ഥിരതാമസമാക്കണമെന്ന് വിവാഹ കരാറിലെ നിബന്ധന കാസിമിന്റെ അസ്വസ്ഥനാക്കി. വിവാഹവേദിയിൽ നിന്നും കാസിം ഇറങ്ങിപ്പോയി. 

1922 ൽ തന്റെ പ്രശസ്തമായ കൃതിയായ ബിദ്രോഹി പ്രസിദ്ധീകരിച്ചു. സാഹിത്യലോകത്തു കാസിം ആരാധനാ പാത്രമായെങ്കിലും, വിമത കവി എന്ന പേര് അദ്ദേഹത്തിനു ചാർത്തികൊടുക്കപ്പെട്ടു. നസ്രുളിന്റെ ഭാഷയും സാഹിത്യവും പരക്കെ അംഗീകരിക്കപ്പെട്ടു.യാദൃച്ഛികമായി അക്കാലത്തു ബ്രിട്ടീഷ് ഭരണത്തിനെതിരേ ഉയർന്നു വന്ന നിസ്സഹകരണ പ്രസ്ഥാനത്തിന്റെ വേഗത്തിനു ആക്കം കൂട്ടുന്നതിനും നസ്രുളിന്റെ കൃതികൾ സഹായമായിട്ടുണ്ട്. ഇക്കാലഘട്ടത്തിൽ നസ്രുളിന്റേതായി ധാരാളം കൃതികൾ പുറത്തു വന്നു കൊണ്ടിരുന്നു. ബാതേർ ധ്യാൻ എന്ന ചെറുകഥാ സമാഹാരം, അഗ്നീവന എന്ന കവിതാ സമാഹാരം എന്നിവ പ്രസിദ്ധീകരിച്ചത് ഇക്കാലഘട്ടത്തിലാണ്.

1922 ഓഗസ്റ്റ് 12 ന് നസ്രുൾ ധൂമകേതു എന്ന പേരിൽ ദ്വൈവാരിക പ്രസിദ്ധീകരണം ആരംഭിച്ചു. വിമത കവി എന്ന പേരു നിലനിൽക്കെ തന്നെ നസ്രുൾ ബ്രിട്ടീഷുകാരുടെ നോട്ടപ്പുള്ളി കൂടിയായി. ധൂമകേതുവിൽ പ്രസിദ്ധീകരിച്ച ഒരു കവിതയുടെ പേരിൽ പോലീസ് ധൂമകേതുവിന്റെ ഓഫീസ് റെയിഡു ചെയ്തു. തന്റെ നിരപരാധിത്വം തെളിയിക്കാനായി നസ്രുളിന് ന്യായാധിപന്റെ മുന്നിൽ ദീർഘമായ വാദങ്ങൾ അവതരിപ്പിക്കേണ്ടി വന്നു. 

ആദ്യമായി നസ്രുളിന് ജയിൽ വാസമനുഷ്ഠിക്കേണ്ടി വന്നു. 1923 ഏപ്രിൽ പതിമൂന്നിന് അദ്ദേഹത്തെ ഹൂഗ്ലി ജയിലിലേക്കു മാറ്റി. ബ്രിട്ടീഷുകാരുടെ മോശം പെരുമാറ്റത്തിനെതിരേ നസ്രുൾ ജയിലിൽ നാല്പതു ദിവസത്തെ നിരാഹാരം അനുഷ്ഠിച്ചു. 1923 ഡിസംബറിൽ അദ്ദേഹം ജയിൽ മോചിതനായി. ഇക്കാലയളവിൽ നസ്രുൾ ധാരാളം കവിതകൾ രചിച്ചിരുന്നുവെങ്കിലും, പിന്നീടതെല്ലാം ബ്രിട്ടീഷ് സർക്കാർ നിരോധിക്കുകയാണുണ്ടായത്. ഖിലാഫത്ത് പ്രസ്ഥാനത്തേയും, ഇന്ത്യൻ നാഷണൽ കോൺഗ്രസ്സിന്റെ ബ്രിട്ടനോടുള്ള സമീപനത്തേയും നസ്രുൾ വളരെ ശക്തമായ ഭാഷയിൽ തന്നെ വിമർശിച്ചിരുന്നു. കോൺഗ്രസ്സിന്റെ ബംഗാൾ യൂണിറ്റിൽ അംഗമായിക്കൊണ്ടാണ് നസ്രുൾ രാഷ്ട്രീയത്തിലേക്കു പ്രവേശിക്കുന്നത്. കർഷക മുന്നേറ്റത്തിലൂടെ സ്വാതന്ത്ര്യ നേടിയെടുക്കാം എന്നു വിശ്വസിച്ചിരുന്ന സ്രാമിക് പ്രജാ സ്വരാജ് ദൾ എന്ന സംഘടനയിലും നസ്രുൾ അംഗമായിരുന്നു. 

1925 ഡിസംബർ 16 ന് നസ്രുൾ ലങ്ങൾ എന്നൊരു പേരിൽ വാരിക ആരംഭിക്കുകയും, അതിന്റെ ചീഫ് എഡിറ്ററായി സ്ഥാനമേൽക്കുകയും ചെയ്തു. പടിഞ്ഞാറൻ ബംഗ്ലാദേശിലുള്ള കോമില്ല എന്ന ഗ്രാമം സന്ദർശിക്കുന്ന വേളയിൽ നസ്രുൾ പ്രമീളാ ദേവി എന്ന ഹിന്ദു യുവതിയുമായി നേരത്തേ ഉണ്ടായിരുന്ന പരിചയം, പ്രണയത്തിലെത്തി ചേർന്നു. 1924 ഏപ്രിൽ 25 ന് അവർ വിവാഹിതരായി. ബ്രഹ്മസമാജ പ്രവർത്തകയായിരുന്നു പ്രമീളാ ദേവിക്കും, മുസ്ലിം സമുദായക്കാരനായിരുന്ന നസ്രുളിനും ഈ വിവാഹം ഇരു സമുദായങ്ങളിലും ധാരാളം പ്രശ്നങ്ങളുണ്ടാക്കി.

1928 ൽ നസ്രുളിന്റെ അമ്മ മരണമടഞ്ഞു. അടുത്ത വർഷം നസ്രുളിന്റെ രണ്ടാമത്തെ മകൻ വസൂരി രോഗം ബാധിച്ചു മരിച്ചു. ആദ്യത്തെ മകൻ കൃഷ്ണ മുഹമ്മദ് പ്രായമെത്താതെ മരണത്തിനു കീഴടങ്ങി. 192 ൽ സവ്യസാചി എന്നൊരു മകനും, 1931 ൽ അനിരുദ്ധ എന്നൊരു മകനും കൂടി ഈ ദമ്പതികൾക്ക് ജനിച്ചു. എന്നാലും, ആദ്യത്തെ മക്കളും മരണമേൽപ്പിച്ച ആഘാതത്തിൽ നിന്നും പെട്ടെന്നു കരകയറാൻ നസ്രുളിനായില്ല. വിപ്ലവാത്മകമായ മേഖലയിൽ നിന്നും അദ്ദേഹത്തിന്റെ രചനകൾ പെട്ടെന്ന ആത്മീയ തലത്തിലേക്കു മാറുകയുണ്ടായി. പ്രാർത്ഥനയെക്കുറിച്ചും, ഹജ്ജ് കർമ്മത്തെക്കുറിച്ചും, വ്രതാനുഷ്ഠാനത്തെക്കുറിച്ചുമെല്ലാമായി അദ്ദേഹത്തിന്റെ രചനകൾ. ഹൈന്ദവ മുസ്ലീം മൂല്യങ്ങളെ കൂട്ടിച്ചേർത്ത് പുതിയ രചനാസങ്കേതം അദ്ദേഹം സൃഷ്ടിക്കുകയുണ്ടായി. ഹൈന്ദവ-മുസ്ലിം സമുദായങ്ങളെ താത്വിക മൂല്യങ്ങളെ വെളിവാക്കുന്നതായി മാറി കാസിമിന്റെ രചനകൾ. 

രാധാ-കൃഷ്ണ പ്രണയവും, ശിവനേക്കുറിച്ചും, സരസ്വതി, ലക്ഷ്മി ദേവിമാരെക്കുറിച്ചും നസ്രുൾ ധാരാളം കവിതകൾ എഴുതി. അദ്ദേഹത്തിന്റെ രചനകളിൽ സ്ത്രീകളെക്കുറിച്ചുള്ള കാഴ്ചപ്പാടുകൾ ഹൈന്ദവ-മുസ്ലിം സമുദായത്തിലെ പണ്ഡിതരുടെ എതിർപ്പുകൾ ക്ഷണിച്ചു വരുത്തി.

1933 ൽ തന്റെ ഉപന്യാസങ്ങൾ ആധുനിക ലോക സാഹിത്യം എന്ന പേരിൽ നസ്രുൾ പ്രസിദ്ധീകരിക്കുകയുണ്ടായി. 1928 നും 1935 നും ഇടയിലുള്ള കാലഘട്ടത്തിൽ നസ്രുൾ ഏതാണ്ട് 800 ഗാനങ്ങൾ രചിക്കുകയുണ്ടായി, അതിൽ 600 ക്ലാസ്സിക്കൽ രാഗങ്ങളായിരുന്നു, നൂറെണ്ണത്തോളം നാടോടി ഗാനങ്ങളായിരുന്നു. ബാവുൽ ഗാനങ്ങളും, മറ്റനേകം നാടോടി ഗാനങ്ങളും അദ്ദേഹം രചിച്ചുണ്ട്. കുട്ടികൾക്കുവേണ്ടിയുളള ഗാനങ്ങളും നസ്രുൾ രചിച്ചിരുന്നു. നാടക-സിനിമാ സംഗീത രംഗത്തേക്കും നസ്രുൾ പതുക്കെ പ്രവേശിച്ചു. ടാഗോറിന്റെ നോവലിന്റെ ആസ്പദമാക്കി ഇറങ്ങിയ ചലച്ചിത്രത്തിന്റെ സംഗീത സംവിധാനം നസ്രുളിന്റേതായിരുന്നു. 1939 ൽ സച്ചിൻ സെൻ ഗുപ്ത സംവിധാനം ചെയ്ത സിറാജ്-ഉദ്-ദൗള എന്ന ചലച്ചിത്രത്തിനു വേണ്ടി ഗാനങ്ങൾ എഴുതി സംവിധാനം ചെയ്തത് നസ്രുൾ ആയിരുന്നു. 1939 ൽ നസ്രുൾ കൽക്കട്ട റേഡിയോയിൽ ഉദ്യോഗം സ്വീകരിച്ചു. കൽക്കട്ട റേഡിയോയുടെ സംഗീത വിഭാഗത്തിൽ നിർമ്മാണത്തിന്റേയും, പ്രക്ഷേപണത്തിന്റേയും തലവനായിട്ടായിരുന്നു നിയമനം.

1939 ൽ ഭാര്യ പ്രമീളാ ദേവി, ഗുരുതരമായ രോഗം ബാധിച്ച് കാലുകൾ തളർന്നു കിടപ്പിലായി. ഭാര്യയുടെ ചികിത്സക്കു വേണ്ടി, താൻ ഗ്രാമഫോൺ കമ്പനിക്കു വേണ്ടി എഴുതിയ കൃതികളും, മറ്റു സാഹിത്യരചനകളും 400 രൂപക്കു അദ്ദേഹം പണയം വെച്ചു. ബംഗാളി രാഷ്ട്രീയത്തിലെ പ്രമുഖനായിരുന്ന ഫസൽ-ഉൾ-ഹഖ് തുടങ്ങിയ നബയുഗ് എന്ന പത്രത്തിൽ മുഖ്യ പത്രാധിപരായി കാസിം 1940 ൽ ജോലിക്കു ചേർന്നു. രബീന്ദ്രനാഥ ടാഗോറിന്റെ മരണം കാസിമിനെ വല്ലാതെ പിടിച്ചുലച്ചു. ടാഗോറിന്റെ വിയോഗത്തെത്തുടർന്ന് കാസിം അദ്ദേഹത്തിനോടുള്ള ആദരസൂചകമായി രണ്ടു ഗാനങ്ങൾ രചിക്കുകയുണ്ടായി. ഇതിൽ രബിഹര എന്ന ഗാനം ഓൾ ഇന്ത്യാ റേഡിയോ പ്രക്ഷേപണം ചെയ്തിരുന്നു.

അധികം വൈകാതെ നസ്രുൾ കടുത്ത രോഗബാധിതനായി. തന്റെ രോഗം കണക്കിലെടുക്കാതെ പ്രമീളാ ദേവി കാസിമിനെ ശുശ്രൂഷിച്ചിരുന്നു. കടുത്ത രോഗപീഡമൂലെ കാസിമിന് വിഷാദരോഗം പിടിപെടുകയും, 1942 ൽ ഒരു മാനസികരോഗാലയത്തിൽ പ്രവേശിപ്പിക്കുകയും ചെയ്തു. 1952 ൽ റാഞ്ചിയിലുള്ള ഒരു മാനസികരോഗാശുപത്രിയിലേക്ക് അദ്ദേഹത്തെ മാറ്റി. അദ്ദേഹത്തിന്റെ ആരാധകരും, സുഹൃത്തുക്കളും കയ്യഴിഞ്ഞു സഹായിച്ചിരുന്നു. ഇന്ത്യൻ രാഷ്ട്രീയക്കാരനായിരുന്ന ശ്യാമപ്രസാദ് മുഖർജിയുടെ നേതൃത്വത്തിൽ കാസിമിന്റേയും ഭാര്യയുടേയും ചികിത്സാ സഹായത്തിനു വേണ്ടി, കാസിം ട്രീറ്റ്മെന്റ് സൊസൈറ്റി സ്ഥാപിക്കുകയുണ്ടായി. സൊസൈറ്റിയുടെ സഹായത്താൽ കാസിമും, പ്രമീളയും ലണ്ടനിലേക്കും, അവിടെ നിന്ന് വിയന്നയിലേക്കും ചികിത്സക്കായി പോയി. തലച്ചോറീലെ നാഡീകോശങ്ങളെ നശിപ്പിക്കുന്ന പിക്സ് ഡിസീസ് എന്ന രോഗത്തിനടിപ്പെട്ടിരിക്കുയാണ് കാസിമെന്നും, ചികിത്സ കൊണ്ട് പുരോഗതിയുണ്ടാവില്ലെന്നും ഡോക്ടർമാർ അറിയിച്ചതിനെതുടർന്ന് രണ്ടുപേരും ഇന്ത്യയിലേക്കു തന്നെ മടങ്ങി. 1962 ജൂൺ 30 ന് പ്രമീളാ ദേവി അന്തരിച്ചു.

1972 മേയ് 24 ന് പുതുതായ രൂപം കൊണ്ട ബംഗ്ലാദേശ് കാസിമിനെ സ്വന്തം രാജ്യത്തേക്കു കൊണ്ടു വരാൻ ഇന്ത്യയുടെ അനുമതി തേടി. കാസിമിന്റെ മാനസിക, ശാരീരിക നില തീരെ മോശമായി. 1976 ഓഗസ്റ്റ് 29 ന് മഹാനായ ആ കലാകാരൻ അന്തരിച്ചു. തന്റെ ഒരു കവിതയിൽ പരാമർശിച്ചിരുന്ന പോലെ, ധാക്ക സർവ്വകലാശാലക്കടുത്തുള്ള പള്ളിയിലാണ് കാസിമിന്റെ മൃതദേഹം അടക്കം ചെയ്തത്. അദ്ദേഹത്തിന്റെ അവസാന ചടങ്ങുകളിൽ പതിനായിരക്കണക്കിനാളുകൾ പങ്കെടുത്തു. ബംഗ്ലാദേശ് സർക്കാർ രണ്ടു ദിവസത്തെ ദുഃഖാചരണം പ്രഖ്യാപിച്ചു.


</doc>
<doc id="301040" url="https://ml.wikipedia.org/wiki?curid=301040" title="ഫ്രാൻചെസ്കോ ക്ലെമൻതെ">
ഫ്രാൻചെസ്കോ ക്ലെമൻതെ

ഇറ്റാലിയൻ ചിത്രകാരനാണ് ഫ്രാൻചെസ്കോ ക്ലെമൻതെ (ജനനം : 23 മാർച്ച് 1952). ന്യൂയോർക്കിലും റോമിലും ചെന്നൈയിലുമായി യാത്ര ചെയ്ത് പ്രവർത്തിച്ചു വരുന്നു. എണ്ണഛായ, ജലച്ചായ, പേസ്റ്റൽ, പ്രിന്റ് മാധ്യമങ്ങൾ സർഗ സൃഷ്ടിക്കായി ഉപയോഗിക്കാറുണ്ട്. നാടോടി കലാകാരൻ എന്നു വിശേഷിപ്പിക്കാറുള്ളക്ലെമൻതെയുടെ രചനകൾ പല ദേശങ്ങളിൽ നിന്നും കടം കൊണ്ട ബിംബങ്ങളാൽ സമൃദ്ധമാണ്. 
ഇറ്റലിയിൽ രാഷ്ട്രീയ പോരാട്ടങ്ങൾ അരങ്ങേറിയ അറുപതുകളിലാണ് ക്ലെമൻതെ കലാരംഗത്തു സജീവമാകുന്നത്. എഴുപതുകളുടെ ആരംഭത്തിൽ ഇന്ത്യയിലെത്തിയ ക്ലെമൻതെ ചെന്നൈ തിയോസഫിക്കൽ സൊസൈറ്റിയുമായി സഹകരിച്ചു പ്രവർത്തിച്ചു. മിനിയേച്ചർ കലാകാരന്മാർമുതൽ ബിൽബോർഡ് പെയിന്റർമാർ വരെയുള്ളവരുമായി സഹകരിച്ചു പ്രവർത്തിക്കുന്നു.

കൊച്ചി മുസിരിസ് ബിനലെ 2014 ൽ അവതരിപ്പിച്ച പെപ്പർ ടന്റ് എന്ന സൃഷ്ടി, ഒരു കൂടാരത്തിന്റെ രൂപഘടന ഉപയോഗിച്ച് ക്ലെമൻതെ നടത്തിക്കൊണ്ടിരിക്കുന്ന പരീക്ഷണങ്ങളുടെ ഭാഗമാണ്. ബ്രൂക്കലിനിലെ തന്റെ സ്റ്റുഡിയോവിൽ വച്ചു വരച്ച പെയിന്റിംഗുകൾ രാജസ്ഥാനിലെ തൊഴിലാളികൾ നിർമ്മിച്ച കൂടാരത്തിന്റെ പുറത്ത് പൊതിഞ്ഞെടുക്കുകയായിരുന്നു. നക്ഷത്രങ്ങളും കുരുമുളക് മണികളും കപ്പലും ധ്യാന നിരതനായ ബുദ്ധനുമടക്കം നിരവധി ബിംബങ്ങളാൽ സമൃദ്ധമാണ് ഈ സൃഷ്ടി. 




</doc>
<doc id="301045" url="https://ml.wikipedia.org/wiki?curid=301045" title="തേവള്ളി കൊട്ടാരം">
തേവള്ളി കൊട്ടാരം

കൊല്ലത്ത് അഷ്ടമുടി കായലിന്റെ തീരത്ത് സ്ഥിതി ചെയ്യുന്ന ഒരു മാളികയാണ് തേവള്ളി കൊട്ടാരം. തിരുവിതാംകൂർ രാജാക്കന്മാർക്ക്‌ ബ്രട്ടീഷ്‌ ഉദ്യോഗസ്ഥരുമായി കൂടിക്കാഴ്‌ച നടത്തുന്നതിനായി 1811-1819 കാലഘട്ടത്തിലാണ്‌ തേവള്ളി കൊട്ടാരം നിർമ്മിച്ചത്‌. നിർമ്മാണം നടക്കുന്ന സമയത്ത്‌ ഗൗരി പാർവ്വതിഭായിആയിരുന്നു ഭരണാധികാരി. ബ്രട്ടീഷ്‌, ഡച്ച്‌, പോർച്ചുഗീസ്‌ നിർമ്മാണശൈലികളുടെ സമ്മിശ്രണം കൊട്ടാരത്തിന്റെ നിർമ്മാണ രീതിയിൽ കാണാം. തിരുവിതാംകൂറിന്റെ രാജകീയ പ്രൗഢിയും ഈ കൊട്ടാരത്തിൽ ദൃശ്യമാണ്‌. പൊതുമരാമത്ത് വകുപ്പിന്റെ ഉടമസ്ഥതയിലുള്ള ഈ സ്ഥലം എൻ.സി.സി കൊല്ലം ജില്ലാ ആസ്ഥാനമായി ഉപയോഗിക്കുന്നു. കൊട്ടാരത്തിനുള്ളിൽ ഒരു ശാസ്താ ക്ഷേത്രവുമുണ്ട്.
കൊല്ലം നഗരത്തിൽ സ്ഥിതി ചെയ്യുന്ന ഒരു വാസ്തുവിദ്യാ വിസ്മയമാണ് തേവള്ളി പാലസ്. 1811 നും 1819 നും ഇടയിൽ ഗൗരി പാർവതി ബായിയുടെ ഭരണകാലത്താണ് ഇത് പണികഴിപ്പിച്ചത്. ബ്രിട്ടീഷ് നിവാസികളെ കണ്ടുമുട്ടുന്നതിനും ഉദ്യോഗസ്ഥരുമായി ചർച്ച ചെയ്യുന്നതിനും തിരുവിതാംകൂർ രാജാക്കന്മാർ കൊല്ലം സന്ദർശിച്ച സമയത്ത് തേവള്ളി പാലസ് ഉപയോഗിച്ചിരുന്നു. ബ്രിട്ടീഷ്, ഡച്ച്, പോർച്ചുഗീസ് വാസ്തുവിദ്യയുടെ മിശ്രിതമാണ് കൊട്ടാരത്തിന്റെ വാസ്തുവിദ്യ. 


</doc>
<doc id="301046" url="https://ml.wikipedia.org/wiki?curid=301046" title="ശ്രീമൂലം തിരുനാൾ കൊട്ടാരം">
ശ്രീമൂലം തിരുനാൾ കൊട്ടാരം

കൊല്ലം നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു മാളികയാണ് ശ്രീമൂലം തിരുനാൾ ഷഷ്ഠിപൂർത്തി പാലസ് (എസ്.എം.പി പാലസ് / എസ്.എം.ടി. പാലസ് ഇംഗ്ലീഷ്: SMP Palace / SMT Palace). തിരുവിതാംകൂർ ഭരണാധികാരിയായിരുന്ന ശ്രീമൂലം തിരുനാൾ രാമവർമ്മയുടെ അറുപതാം പിറന്നാളിനോടനുബന്ധിച്ചാണ് കെട്ടിടം പണിതീർത്തത്. 1917ൽ പണി തുടങ്ങാനുദ്ദേശിച്ചെങ്കിലും 1936ൽ അദ്ദേഹത്തിന്റെ മരണത്തിനു ശേഷം മാത്രമേ പണി പൂർത്തിയായുള്ളൂ. പിന്നീട് ഒരു ചലച്ചിത്രകൊട്ടകയാക്കി മാറ്റിയ ഇവിടെ പ്രദർശിപ്പിച്ചിരുന്ന ചിത്രങ്ങളെച്ചൊല്ലി വിവാദങ്ങളുണ്ടായിട്ടുണ്ട്. കോർപറേഷൻ ഇടപെടലിനെ തുടർന്ന് ഇവിടെ ഇപ്പോൾ സിനിമാ പ്രദർശനം നിർത്തിവെച്ചിട്ടുണ്ട്. എസ്.എം.പി പാലസ് വിട്ടുകിട്ടിയാൽ സംരക്ഷിക്കാൻ തയ്യാറാണെന്ന സംസ്ഥാന പുരാവസ്തു വകുപ്പ് നേരത്തേ അറിയിച്ചിരുന്നു. 

ശ്രീചിത്തിരതിരുന്നാൾ ബാലരാമവർമ്മ - 
അവസാനത്തെ തിരുവിതാംകൂർ രാജാവായിരുന്നു ശ്രീചിത്തിരതിരുന്നാൾ ബാലരാമവർമ്മ.1933 മുതൽ 1949 വരെ ആയിരുന്നു ഇദ്ദേഹത്തിൻെറ ഭരണകാലം. നിയമനിർമ്മാണസഭയുടെ ഘടനയിൽ മാറ്റം വരികയും ഭരണപരവും സാമൂഹികവുമായ ഒട്ടേറെ പരിഷ്കാരങ്ങൾ നടപ്പിലാവുകയും ചെയ്തു. 1932ൽ കുറേക്കൂടി വിപുലമായ വോട്ടവകാശത്തിൻെറ അടിസ്ഥാനത്തിൽ തിരുവിതാംകൂർ
നിയമനിർമ്മാണസഭ പരിഷ്കരിക്കപ്പെട്ടു. ഈ സഭയ്ക്ക് ശ്രീമൂലം അസംബ്ളി എന്നും ശ്രീചിത്ര സ്റേറററ് എന്നും രണ്ട് മണ്ഡലങ്ങളുണ്ടായി. ഇരുസഭകളും ഭരണപരവും നിയമനിർമ്മാണപരവുമായ വിഷയങ്ങളെക്കുറിച്ച് ചർച്ചചെയ്ത് തീരുമാനമെടുത്തു. അവർക്ക് വാർഷികബജററിനെക്കുറിച്ച് ചർച്ചനടത്താനും വോട്ടുചെയ്യാനുമുള്ള സ്വാതന്ത്രം ഉണ്ടായിരുന്നു. പക്ഷേ, 
ലജിസ്ളേററീവ് കൗൺസിലിന് ബജററിൻെറ ഏത് ഇനത്തിലും തുക വെട്ടിക്കുറയ്ക്കാൻ അധികാരമണ്ടായിരുന്നില്ല. 1936ലെ ക്ഷേത്രപ്രവേശന വിളംബരവും 1937ലെ തിരുവിതാംകൂർ സർവ്വകലാശാല സ്ഥാപനവും എടുത്തുപറയേണ്ട നേട്ടങ്ങളാണ്.ഗ്രാമീണവികസനത്തെ മുൻനിർത്തി 1939ൽ തിരുവിതാംകൂർ വില്ലേജ് യൂണിയൻ ആക്ട് നടപ്പിലാക്കി.ഒട്ടനവധി വൃവസായസ്ഥാപനങ്ങൾ സ്ഥാപിക്കപ്പെട്ടത് ഇക്കാലത്താണ്. ശ്രീചിത്തിര തിരുന്നാളിൻെറ ഭരണക്കാലത്ത് സർക്കാർ കൈക്കൊണ്ട വൃവസായവത്കരണനയം നിമിത്തമാണ് ചില പട്ടണങ്ങൾക്ക് ഇന്നത്തെ വൃവസായപ്രാധാനൃം ലഭിച്ചത്.

</doc>
<doc id="301048" url="https://ml.wikipedia.org/wiki?curid=301048" title="നിലക്കൽ പ്രക്ഷോഭം">
നിലക്കൽ പ്രക്ഷോഭം

Please note that some information enterd here are not actual facts but the descriptions from some interested parties

ശബരിമല ക്ഷേത്രം ഉൾപ്പെടുന്ന പതിനെട്ട് മലകളുടെ ഭാഗമായ നിലക്കലിൽ ഒരു കുരിശിന്റെ ഭാഗങ്ങൾ 1983 മാർച്ച് 24ന് കണ്ടെടുത്തു. സെന്റ്‌ തോമസ്‌ സ്ഥാപിച്ചു എന്നാണ് വിശ്വാസം. എന്നാൽ അങ്ങനെ ഒരു പള്ളിയോ കുരിശോ അവിടെ ഇല്ലായിരുന്നു എന്നും ശബരിമല പൂങ്കാവനം കയ്യേറി പള്ളി പണിയാനുള്ള നീക്കത്തിന്റെ ഭാഗമാണ് അവിടെ കണ്ടെത്തിയ കുരിശ് എന്ന് മനസ്സിലാക്കി അവിടെ   കുമ്മനം രാജശേഖരൻ , പൂജ്യ സത്യാനന്ദ സരസ്വതി സ്വാമികൾ എന്നിവരുടെ നേതൃത്വത്തിൽ ഹിന്ദുക്കൾ നടത്തിയ സമരമാണ് നിലക്കൽ പ്രക്ഷോഭം.പ്രക്ഷോഭത്തിനോടുവിൽ പൂങ്കാവനത്തിന്റെ അതിർത്തിക്ക് വെളിയിൽ പള്ളി സ്ഥാപിക്കാൻ ഇരുകൂട്ടരും വ്യവസ്ഥയിൽ എത്തിയതോടെ സമരത്തിനും പരിസമാപ്തിയായി

1983 മാർച് 24ന് ആണ് ശബരിമല നിലക്കലിൽ കാലപ്പഴക്കം തോന്നിക്കുന്ന ഒരു കുരിശിന്റെ ഭാഗങ്ങൾ കണ്ടെടുക്കുന്നത്. സെന്റ്‌ തോമസ്‌ അരപ്പള്ളി സ്ഥാപിച്ചു എന്ന് ക്രിസ്തീയ വിശ്വാസികൾ കരുതിപ്പോന്ന നിലക്കലിൽ മഹാദേവ ക്ഷേത്രത്തിനു 200 മീറ്റർ അകലെയായിരുന്നു കുരിശ് കണ്ടെടുത്തത്. മാത്യൂ അന്തിയകുളം എന്ന ക്രൈസ്തവ പുരോഹിതന്റെ നേതൃത്വത്തിൽ അവിടെ കുടിൽ കെട്ടി ആരാധന ആരംഭിച്ചു. പ്രമുഖ പത്രങ്ങളിൽ എല്ലാം തന്നെ അതെപറ്റി വാർത്ത വരുകയും അവിടെ പുതിയ പള്ളി പണിയണം എന്നുള്ള ആവശ്യം ഉന്നയിക്കപ്പെടുകയും ചെയ്തു.
സത്യാനന്ദ സരസ്വതി , കുമ്മനം രാജശേഖരൻ ഇവരുടെ നേതൃത്വത്തിൽ ഏപ്രിൽ 14 നു നടത്തിയ നാമജപയാത്രയോടെ പ്രക്ഷോഭ പരിപാടികൾ ആരംഭിച്ചു.ഏപ്രിൽ 24 ന് ഹിന്ദു സംഘടനാ പ്രതിനിധികളുടെ യോഗം പി. കേരളവർമ്മ രാജയുടെ അദ്ധ്യക്ഷതയിൽ തിരുവനന്തപുരം പൂർണ്ണ ഹോട്ടൽ ആഡിറ്റോറിയത്തിൽ നടന്നു.പി. പരമേശ്വരൻ , ദേവസ്വം പ്രസിഡന്റ് റ്റി.എൻ. ഉപേന്ദ്രനാഥക്കുറുപ്പ്, ജെ.ശിശുപാലൻ, എൻ.എസ്സ്.എസ്സ്. ജനറൽ സെക്രട്ടറി കിടങ്ങൂർ ഗോപാലകൃഷ്ണപിള്ള, അയ്യപ്പസേവാസംഘം പ്രസിഡന്റ് ഡി.ദാമോദരൻപോറ്റി. എസ്.എൻ.ഡി.പി.യൂണിയൻ സെക്രട്ടറി അഡ്വ.സാംബശിവൻ, വെള്ളാള മഹാസഭാപ്രസിഡന്റ് പി.ആർ.രാജഗോപാൽ തുടങ്ങി 27 ഹിന്ദുസംഘടനാ പ്രതിനിധികൾ ചർച്ചയിൽ പങ്കെടുത്തു. നിലയ്ക്കൽ നിന്നും കുരിശുമാറ്റുന്നതുവരെ വ്യാപകമായ പ്രക്ഷോഭ പരിപാടികൾ ആരംഭിക്കുവാനും ആക്ഷൻ കൗൺസിൽ രൂപീകരിക്കുവാനും നിശ്ചയിച്ചു സത്യാനന്ദ സരസ്വതി ചെയർമാനും കുമ്മനം രാജശേഖരൻ ജനറൽ കൺവീനറും ജെ.ശിശുപാലൻ കൺവീനറുമായി 31പേർ അടങ്ങുന്ന നിലയ്ക്കൽ കർമ്മസമിതി രൂപീകരിച്ചു. ഏപ്രിൽ 28 നു ചെങ്ങന്നൂരിൽ കർമ്മ സമിതി ആദ്യ യോഗം ചേർന്നു.

ഹിന്ദുക്കൾക്ക് ഒരു സംഘടനയും നേതാവും ഇല്ലാത്തത് കൊണ്ട് ഈ വിഷയം ആരുമായും ചർച്ച ചെയ്യാൻ പറ്റില്ല എന്നായിരുന്നു മുഖ്യമന്ത്രി കെ. കരുണാകരൻ നിലപാട് എടുത്തത്. ഏപ്രിൽ 24 നു നിലക്കൽ കർമ്മ സമിതി ആദ്യ നിവേദനം സർക്കാരിന് സമർപ്പിച്ചു. എന്നാൽ നിലക്കൽ കർമ്മ സമിതി ഹിന്ദുക്കളുടെ ഏകീകൃത നേതൃസമിതിയാണെന്ന വാദം കരുണാകരൻ സ്വീകരിച്ചില്ല. ഏപ്രിൽ 29 നു നിലക്കലിൽ പള്ളി പണിയാൻ കുരിശ് കണ്ടെത്തിയ സ്ഥലത്ത് മൂനര ഏക്കർ അനുവദിച് സർക്കാർ ഉത്തരവിട്ടു 

മഹാദേവ ക്ഷേത്രവും കുരിശ് കണ്ടെത്തിയ സ്ഥലവും കെഎഫ്സി യുടെ സ്ഥലത്തായിരുന്നു നിലനിന്നത്.കുരിശ് കണ്ടെത്തിയ സ്ഥലം മുൻകാലങ്ങളിൽ കാർഷീക വൃത്തിക്ക് ഉപയോഗിച്ചിരുന്ന ഇടം ആണ് എന്നും അവിടെ അങ്ങനെ ഒന്ന് ഇല്ലായിരുന്നു എന്നും ആ കുരിശിനു തീരെ കാലപ്പഴക്കം ഇല്ല എന്നും അസിസ്റ്റനട്ട് ഫാം മാനേജർ പരമേശ്വരൻ നായർ സാക്ഷ്യപ്പെടുത്തുന്നു.ചരിത്രകാരനും ചർച്ച് ഹിസ്റ്ററി അസോസിയേഷൻ സെക്ട്രട്ടരി ജനറലും ആയിരുന്ന പ്രഫസർ ജോൺ ഓച്ചൻ തുരുത്തിന്റെ നേതൃത്വത്തിൽ പഠനം നടത്തിയ ആർക്കിയോളജിക്കൽ ടീമും കണ്ടെത്തപ്പെട്ട കുരിശിന് പതിനെട്ടാം സെഞ്ച്വറിക്ക് അപ്പുറം പഴക്കം ഇല്ലാത്തതിനാൽ സെന്റ്‌ തോമസുമായി ഒരു ബന്ധവും ഇല്ലാത്തതാണ് എന്ന് കണ്ടെത്തി 

സർക്കാർ ഭൂമി അനുവദിച്ചതിനെ തുടർന്ൻ ഏപ്രിൽ 30 നിലക്കൽ ദിനമായി പ്രഖ്യാപിക്കപ്പെട്ട് കർമ്മ സമിതിയുടെ നേതൃത്വത്തിൽ പ്രകടനങ്ങളും പോതുസേമ്മേളനങ്ങളും നടന്നു. പ്രക്ഷോഭത്തെ തുടർന്ന് പുതിയ സ്ഥലത്തേക്ക് കുരിശ് മാറ്റി സ്ഥാപിക്കാൻ സർക്കാർ തീരുമാനിച്ചു.ജൂൺ നാലിന് പുതിയ സ്ഥലത്തേക്ക് മാർച് നടന്നു. തുടർന്നുണ്ടായ പോലീസ് നടപടിയിലും വെടിവെപ്പിലും നൂറോളം ആളുകൾക്ക് പരുക്ക് പറ്റുകയും 250 പേർ അറസ്റ്റിൽ ആകുകയും ചെയ്തു. സംസ്ഥാനത്ത് ആകെ നടന്ന പ്രക്ഷോഭങ്ങളിൽ ആയിരക്കണക്കിന് ആളുകൾ അറസ്റ്റിലായി. .പോലീസ് മർദനത്തിൽ ഗുരുതരമായി പരുക്ക് പറ്റിയ കൊരംബാല ചന്ദ്രൻ പിള്ള ആറു മാസങ്ങൾക്ക് ശേഷം മരിച്ചു. ജൂലൈ 6 നു നിലക്കൽ പ്രക്ഷോഭം സർക്കാർ നിരോധിച്ചു .

സർവ്വോദയ നേതാവ് എം.ജി.മന്മഥൻ ഒത്ത് തീർപ് വ്യവസ്ഥകളുമായി വന്നതിനെ ക്രിസ്ത്യൻ ചർച്ച് ആക്ഷൻ കൗൺസിലും നിലക്കൽ കർമ്മസമിതിയും അംഗീകരിച്ചു. സത്യാനന്ദസരസ്വതി, ജെ.ശിശുപാലൻ,കുമ്മനം രാജശേഖരൻ, ഡി.ദാമോദരൻപോറ്റി, പി.പരമേശ്വരൻ , എം.ഡി.ജോസഫ്, ഫാദർ ആന്റണി നിരപ്പേൽ ജോൺ മടക്കക്കുഴി, കെ.യു.ജോൺ എന്നിവർ ജൂൺ 27 നു ആദ്യ ചർച്ച നടത്തി. ജൂലൈ 5 നു നടന്ന അടുത്ത യോഗവും വിജയിച്ചില്ല.ആഗസ്റ്റ്‌ 12 നു നിച്ഛയിച്ച ചർച്ചയും വിജയിക്കാതിരുന്നതോടെ ആഗസ്റ്റ്‌ 28 തിരുവോണ ദിനം ഉപവസിക്കാൻ സത്യാനന്ത സരസ്വതി തീരുമാനിച്ചു. അതോടെ പടവാളർ സെമിനാരിയിൽ 7 ക്രൈസ്തവ സഭകളുടെ മേലദ്ധ്യക്ഷന്മാർ യോഗം ചേർന്ന് ഹിന്ദുവികാരം മാനിച്ചുകൊണ്ടേ പള്ളിപണിയാവൂ എന്ന് വ്യക്തമാക്കുകയുണ്ടായി. ആ യോഗം നിയോഗിച്ച ബിഷപ്പുമാരുടെ ഉന്നത നേതൃ സമിതി കൊല്ലത്ത് ആഗസ്റ്റ് 19-ന് യോഗം ചേർന്നു. നിലയ്ക്കൽ ആക്ഷൻ കമ്മിറ്റിയുടെ അതിർത്തി നിർണ്ണയ പ്ലാൻ അനുസരിച്ച് കുരിശുമാറ്റി സ്ഥാപിക്കാൻ ബിഷപ്പുമാരുടെ നേതൃയോഗം തീരുമാനിച്ചു. ഈ യോഗത്തിൽ 9 വിവിധസഭാ മേലദ്ധ്യക്ഷന്മാരുടെ സഭാ കമ്മിറ്റി ഭാരവാഹികളും പങ്കെടുത്തു.ഇതിന്റെ അടിസ്ഥാനത്തിൽ നിലയ്ക്കൽ പ്രക്ഷോഭം താൽക്കാലികമായി പിൻവലിച്ചു. കർമ്മ സമിതിയുടെയും ബിഷപ്‌ കൌൺസിലിന്റെയും നേതൃത്വത്തിൽ ശബരിമല പൂന്കാവനത്തിനു വെളിയിൽ പള്ളിക്ക് സ്ഥലം കണ്ടെത്തിയതോടെ പ്രക്ഷോഭം അവസാനിച്ചു 



</doc>
<doc id="301049" url="https://ml.wikipedia.org/wiki?curid=301049" title="ആശ്രാമം ബ്രിട്ടീഷ് റെസിഡൻസി">
ആശ്രാമം ബ്രിട്ടീഷ് റെസിഡൻസി

കൊല്ലം ആശ്രാമത്ത് സ്ഥിതി ചെയ്യുന്ന ഒരു മാളികയാണ് ബ്രിട്ടീഷ് റെസിഡൻസി (ഗവർമെന്റ് റെസ്റ്റ് ഹൗസ്, റെസിഡൻസി ബംഗ്ലാവ്) തിരുവിതാംകൂറിലെ ആദ്യത്തെ ബ്രിട്ടീഷ് ദിവാനായിരുന്ന കേണൽ മൺറോയ്ക്ക് താമസിക്കാൻ 1810 ലാണ് ഈ കൊട്ടാരം നിർമിച്ചത്. കുഴികളും കൊടുംകാടുമായിരുന്ന അഷ്ടമുടിക്കായലോരം വെട്ടിത്തെളിച്ചു നികത്തി മന്ദിര നിർമ്മിച്ചത്. കൊട്ടാരത്തിൽ നിന്നു കായലിലേക്ക് ഇറങ്ങാൻ പടികളുണ്ട്. കൊട്ടാരത്തിന്റെ മുകൾത്തട്ടിലായി Dieu et mon Droit എന്ന് രേഖപ്പെടുത്റ്റിയിട്ടുണ്ട്. മുറികൾക്ക് 15 അടിയും വാതിലുകൾക്ക് 10 അടിയും ഉയരമുണ്ട്. കൊട്ടാരത്തിൽ നിന്ന് ഏതു വാതിലും ജനാലയും തുറന്നാലും അഷ്ടിമുടിക്കായൽ കാണാവുന്ന തരത്തിലാണു രൂപകൽപ്പന. ബംഗ്ലാവിനെക്കുറിച്ച് കേരളവർമ വലിയ കോയിത്തമ്പുരാൻ മയൂരസന്ദേശത്തിൽ പരാമർശിക്കുന്നുണ്ട്. തിരുവിതാംകൂറിലെ സുപ്രധാന രാഷ്ട്രീയ-ഭരണ തീരുമാനങ്ങളെടുക്കാൻ ഇവിടം വേദിയായിരുന്നു. ദിവാന്റെ ആസ്ഥാന മന്ദിരമായ ഇവിടെ നിന്നാണു നാടിന്റെ കുതിപ്പും കിതപ്പും നിയന്ത്രിച്ച പല തീരുമാനങ്ങളും വന്നിരുന്നത്. ഇന്ത്യയിലെ വൈസ്രോയിയായിരുന്ന കഴ്സൺ പ്രഭു, മഹാത്മഗാന്ധി, മുൻ പ്രധാനമന്ത്രിമാരായ ജവഹർലാൽ നെഹ്റു, ഇന്ദിരാഗാന്ധി, രാജീവ് ഗാന്ധി, വി.പി. സിങ് തുടങ്ങി നിരവധി പ്രമുഖർക്ക് ഈ കൊട്ടാരം ആതിഥ്യമരുളിയിട്ടുണ്ട്. 

http://malabardays.blogspot.in/2012/10/the-residency-at-kollam.html


</doc>
<doc id="301052" url="https://ml.wikipedia.org/wiki?curid=301052" title="സലാ അ ദിൻ">
സലാ അ ദിൻ

ഇറാഖിലെ ഒരു പ്രവിശ്യയാണ് സലാഅദിൻ (). തികൃത്താണ് തലസ്ഥാനം. ഇറാഖിലെ ഒരു എണ്ണ ശുദ്ധീകരണശാലയായ ബെയ്ജി സ്ഥിതി ചെയ്യുന്നത് ഇവിടെയാണ്. സലാഅദിൻ പ്രവിശ്യയെ 8 ജില്ലകളായി തിരിച്ചിരിക്കുന്നു. സമാറ, ബലാദ്, ബെയ്ജി, തികൃത്ത്, തൂസ്, ദുജയിൽ, അൽ-ദൗർ, അൽ-ശിർക്കത്ത് എന്നിവയാണ് ജില്ലകൾ.


</doc>
<doc id="301066" url="https://ml.wikipedia.org/wiki?curid=301066" title="റ്യോട്ടോ കുവാക്കുബോ">
റ്യോട്ടോ കുവാക്കുബോ

ജപ്പാനിലെ മൾട്ടി മീഡിയ ആർട്ടിസ്റ്റാണ് റ്യോട്ടോ കുവാക്കുബോ (ജനനം : 1971). 
ജപ്പാനിലെ ദ്വീപായ ഹോൻഷുവിലെ യൂണിവേഴ്‌സിറ്റി ഓഫ് സുകുബയിലും ഒഗാകിയിലെ ഇന്റർനാഷണൽ അക്കാദമി ഓഫ് മീഡിയ ആർട്‌സ് ആൻഡ് സയൻസസിലും പഠിച്ചു. സോണി ടാബ്ലെറ്റിനു വേണ്ടിയുള്ള പരസ്യ ചിത്രം ചെയ്തിട്ടുണ്ട്.

'ലോസ്റ്റ് #12' എന്ന വിന്യാസമാണ് കൊച്ചി മുസിരിസ് ബിനലെ 2014 ൽ അവതരിപ്പിച്ചത്. ഒരു ഇരുട്ടുമുറിക്കുള്ളിൽ സ്ഥാപിച്ച വളഞ്ഞുപുളഞ്ഞ പാളത്തിലൂടെ സഞ്ചരിക്കുന്ന കളിപ്പാട്ട തീവണ്ടിയും ഓരോ ദിശയിലും തീവണ്ടിയുടെ മുന്നിൽ ഓരോ വശങ്ങളിലെ ചെറു വിളക്കുകളുമാണ് ഈ പ്രതിഷ്ടാപനത്തിൽ. ട്രെയിൻ സഞ്ചരിക്കുമ്പോൾ മൂന്നു വശങ്ങളിലും മേൽക്കൂരയിലുമായി പതിക്കുന്ന വിചിത്ര രൂപങ്ങളുടെ നിഴലുകളാണ് ഈ പ്രതിഷ്ടാപനത്തിന്റെ പ്രത്യേകത. കൊച്ചിയിലെ വിവിധ മേഖലകളിൽ നിന്ന് ശേഖരിച്ച തുണിക്ലിപ്പുകൾ, ബ്രഷുകൾ, ഒഴിഞ്ഞ ഐസ്‌ക്രീം പാത്രങ്ങൾ, ചോർപ്പുകൾ തുടങ്ങി സർവ്വസാധാരണമായി നാം കാണുന്ന വസ്തുക്കൾ മാത്രമാണ് കുവാക്കുബോ ഈ ചലിക്കുന്ന നിഴൽ വിന്യാസത്തിനായി ഉപയോഗിച്ചിട്ടുള്ളത്. ടോക്യോയിലെ മ്യൂസിയം ഓഫ് കണ്ടംപററി ആർട്ട് സംഘടിപ്പിച്ച സൈബർ ആർട്‌സ് ജപ്പാനിൽ കുവാക്കുബോ പ്രദർശിപ്പിച്ച 'ദി ടെൻത് സെന്റിമെന്റ്' എന്ന 2010ലെ വിന്യാസത്തിന്റെ ചുവടുപിടിച്ചാണ് ഇതും സജ്ജീകരിച്ചിരിക്കുന്നത്.


</doc>
<doc id="301069" url="https://ml.wikipedia.org/wiki?curid=301069" title="മാർ എഫ്രേം നരികുളം">
മാർ എഫ്രേം നരികുളം

സീറോ മലബാർ സഭയുടെ ആദ്യ ഉത്തരേന്ത്യൻ രൂപതയായ ഛാന്ദ രൂപതയുടെ മൂന്നാമത്തെ മെത്രാൻ.

നരികുളം തോമാ ത്രേസ്യാമ്മ ദമ്പതികളുടെ പത്താമത്തെ മകനായി 1960 ഡിസംബർ 10൹ ജനിച്ചു. വാടേൽ സെന്റ്‌ ജോർജ്‌, നായരമ്പലം ഭഗവതി വിലാസം സ്‌കൂളുകളിൽ പ്രാഥമിക വിദ്യാഭ്യാസത്തിനുശേഷം എറണാകുളം അതിരൂപതാ മൈനർ സെമിനാരിയിൽ ചേർന്നു. സേക്രട്ട്ഹാർട്ട് പുനമല്ലിയിൽ തത്ത്വശാസ്ത്രവും സെൻറ് ജോസഫ്സ് മംഗലാപുരത്ത് ദൈവശാസ്ത്ര പഠനവും നടത്തി. കർദ്ദിനാൾ മാർ ആന്റണി പടിയറയിൽ നിന്നു 1987 ഡിസംബർ 27൹ വൈദികപട്ടം ലഭിച്ചു. കാഞ്ഞൂർ, കൊരട്ടി, എറണാകുളം സെന്റ് മേരീസ് ബസിലിക്ക എന്നീ ഇടവകകളിൽ സഹവികാരിയായും മാടയ്‌ക്കൽ പള്ളിയിൽ വികാരിയായും സേവനമനുഷ്ഠിച്ചു. ഡൽഹി സീറോ മലബാർ മിഷനിൽ അസിസ്റ്റന്റ് ചാപ്ലൈനായും ഛാന്ദ മൈനർ സെമിനാരിയിൽ റെക്ടർ ആയും പ്രവർത്തിച്ചു.

കേരള സർവ്വകലാശാലയിൽ നിന്ന് ആംഗലേയ സാഹിത്യത്തിൽ ബിരുദം. റോമിലെ പൊന്തിഫിക്കൽ ഊർബൻ യൂണിവേഴ്സിററിയിൽ നിന്ന് ബി.ടിഎച്ച്.ഉം, ഡൽഹി വിദ്യാജോതിയിൽ നിന്ന് മതാന്തര സംവാദത്തിൽ മാസ്റ്റർ ബിരുദവും റോമിലെ റെജീന അപ്പോസ്‌തലേറ്റ്‌ യൂണിവേഴ്‌സിറ്റിയിൽ നിന്നു വൈദിക പരിശീലനത്തിൽ ഡിപ്ലോമയും കരസ്ഥമാക്കി. ബംഗളുരുവിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് സ്പിരിച്വാലിറ്റിയിൽ നിന്നു "ഇടവക വൈദികരുടെ ആധ്യാത്മികത ആർഷഭാരത പശ്ചാത്തലത്തിൽ" എന്ന വിഷയത്തിൽ ദൈവശാസ്ത്രത്തിൽ ഡോക്ടറേറ്റ്. നാഗ്പൂർ മേജർ സെമിനാരിയിലും വടവാതൂർ മേജർ സെമിനാരിയിലും വിസിറ്റിംഗ് പ്രൊഫസ്സർ. ഇടക്കാലത്ത്‌ ടൊറന്റോ സെന്റ്‌ തോമസ്‌ സീറോ മലബാർ ഇടവകയുടെ ചുമതലയു
ണ്ടായിരുന്നു.

2007 മുതൽ ടൊറന്റോ യൂണിവേഴ്സിറ്റിയിലെ സെന്റ് അഗസ്റ്റിൻ ഫാക്കൽട്ടി ഓഫ് തിയോളജിയിൽ പ്രൊഫസ്സർ ആയിരിക്കേ ഛാന്ദ രൂപതയുടെ മൂന്നാമത്തെ മെത്രാനായി നിയമിതനായി.


</doc>
<doc id="301073" url="https://ml.wikipedia.org/wiki?curid=301073" title="പദ്മപ്രഭു">
പദ്മപ്രഭു

ആറാമത്തെ ജൈന തീർത്ഥ്ങ്കരനാണ് പദ്മപ്രഭു. .. പദ്മപ്രഭ എന്നും അറിയപ്പെടുന്ന പദ്മപ്രഭു സ്വാമി , കൗസാംബിയിലെ ശ്രീധർ മഹാരാജാവിന്റെയും മഹാറാണി സുസിമാദേവിയുടെയും പുത്രനായാണ് ജനിച്ചത്. 


</doc>
<doc id="301074" url="https://ml.wikipedia.org/wiki?curid=301074" title="സുപാർശ്വനാഥൻ">
സുപാർശ്വനാഥൻ

ജൈനമതവിശ്വാസപ്രകാരം ഏഴാമത്തെ ജൈനതീർത്ഥങ്കരനാണ് സുപാർശ്വനാഥൻ (സംസ്കൃതം:सुपर्श्वनाथ: )ഇക്ഷാകു വംസത്തിലെ പ്രതിസ്ത രാജാവിന്റെയും പൃഥ്വി റാണിയുടെയും പുത്രനായാണ് ഇദ്ദേഹം ജനിച്ചത്. 


</doc>
<doc id="301077" url="https://ml.wikipedia.org/wiki?curid=301077" title="പാഞ്ചാലം">
പാഞ്ചാലം

പ്രാചീന ഭാരതത്തിൽ ഗംഗാ തടത്തിൽ സ്ഥിതി ചെയ്തിരുന്ന ഒരു ജനപഥം ആയിരുന്നു പാഞ്ചാലം. () യു.പി യുടെ വടക്കു പടിഞ്ഞാറൻ പ്രദേശത്തും ഉത്തരാഖണ്ഡിലും ആയാണ് ഇത് സ്ഥിതി ചെയ്തിരുന്നത്. ജനപഥ കാലത്തെ ശക്തമായ രാജ്യങ്ങളിലൊന്നായ പാഞ്ചാലം കുരുദേശവുമായി സഖ്യത്തിലേർപ്പെട്ടിരുന്നു. പിന്നീട് ഈ രാജ്യം മൌര്യ സാമ്രാജ്യത്തോട് ചേർക്കപ്പെട്ടു.


</doc>
<doc id="301111" url="https://ml.wikipedia.org/wiki?curid=301111" title="ഒപീലിയൺ">
ഒപീലിയൺ

ആർത്രോപോഡ കളുടെ വിഭാഗമായ അരാക്നിഡ ക്ലാസിൽ ഉൾപ്പെട്ട ഒരു ജീവിയാണ് ഒപീലിയൺ . ഇവയെ ഹാർവെസ്റ്റ്മെൻ (Harvestmen) എന്നും വിളിക്കുന്നു. 2011 ഡിസംബർ വരെ 6,500 തരം ഒപീലിയണുകളെ കണ്ടെത്തിയിട്ടുണ്ട്. വംശനാശം സംഭവിച്ച ഒപീലിയണുകളെ കൂടി കൂട്ടിയാൽ ഏകദേശം 10,000 ഇൽ അധികം ആകും ഇവയുടെ ഇനങ്ങൾ. ഭൂമിയിൽ അന്റാർട്ടിക്ക ഒഴികെയുള്ള എല്ലാ പ്രദേശങ്ങളിലും ഒപീലിയണുകളെ കാണുവാൻ കഴിയും. 400 മില്യൻ വർഷങ്ങൾക്ക് മുൻപേ ഉണ്ടായിരുന്ന ഒപീലിയണുകളുടെ ഫോസിലുകൾ കണ്ടെത്തിയിട്ടുണ്ട്. ആ സമയത്ത് ഉണ്ടായിരുന്ന ഒപീലിയണുകളുടെ ശരീരഘടനയ്ക്ക് ഇന്നത്തെ ഒപീലിയണുകളുടെതുമായി യാതൊരു മാറ്റവും കാണപ്പെടുന്നില്ല. 400 മില്യൻ വർഷങ്ങൾക്ക് മുൻപും ഒപീലിയണുകൾ ഇന്നത്തേത്പോലെ തന്നെ ആയിരുന്നു.കണ്ടാൽ ചിലന്തികളുമായി സാദൃശ്യം തോന്നാം എങ്കിലും ജൈവശാസ്ത്ര പരമായി മൈറ്റ്കളും തേൾ കളും ആണ് ഇവയുടെ അടുത്ത ബന്ധുക്കൾ. ചിലന്തികൾക്ക് ഒന്നിൽ അധികം ജോഡി കണ്ണുകൾ ഉണ്ടാകുമ്പോൾ ഇവയ്ക്ക് ഒരു ജോഡി കണ്ണുകൾ മാത്രമേഉള്ളൂ. ചിലന്തികൾക്ക് സെഫലോതോറാക്സ്‌ നിന്ന് ഘടനാപരമായി വേറിട്ട്‌ തന്നെ കുടൽ ഉണ്ടാകുമ്പോൾ ഇവയുടെ കുടലുകൾ സെഫലോതോറാക്സ്‌ ൽ തന്നെയാണ്.

യുണൈറ്റഡ് കിങ്ഡം , അമേരിക്കൻ ഐക്യനാടുകൾ തുടങ്ങിയ പ്രദേശങ്ങളിൽ ഇവയെ ഡാഡി ലോങ്ങ്‌ലെഗ് , ഗ്രാൻറ് ഡാഡി ലോങ്ങ്‌ലെഗ് തുടങ്ങിയ പേരുകളിലും വിളിക്കുന്നു. 
കൂട്ടത്തോടെ കാണപ്പെടുന്ന ഒപീലിയണുകൾ

ഉടലുമായി താരതമ്യേന വളരെ നീളം കൂടി മെലിഞ്ഞ കാലുകൾ ആണ് ഇവയുടെ പ്രധാന സവിശേഷത. എങ്കിലും ചില ഒപീലിയണുകൾക്ക് നീളം കുറഞ്ഞ കാലുകളും കാണപ്പെടുന്നു. ചിലന്തികളുമായി താരതമ്യം ചെയ്യുമ്പോൾ ഇവയുടെ ശരീരം മുഴുവനും ഒരു ദീർഘവൃത്ത രൂപത്തിൽ കാലുകൾ ചേർന്നത് പോലെയാണ്. ചിലന്തികൾക്ക് തല ഉടലിൽനിന്നും വേറിട്ട രീതിയിലാണ്. ചിലന്തികൾക്ക് വിഷഗ്രന്ഥികൾ കാണപ്പെടുന്നു. ഒപീലിയണുകൾക്ക് വിഷഗ്രന്ഥികൾ ഉണ്ടാകില്ല. അതിനാൽ തന്ന അവ അപകടകാരികൾ അല്ല. ചിലന്തികളെപ്പോലെ വല നെയ്യാനുള്ള ഗ്രന്ഥികളും ഇവയ്ക്ക് ഉണ്ടാകുന്നില്ല. ഇവയ്ക്ക് മറ്റ് അരാക്നിഡ ജീവികളെ അപേക്ഷിച്ച് ഖരഭക്ഷണങ്ങൾ കഴിക്കാൻ കഴിയുന്നു. മുന്നിൽ നിന്നും രണ്ടാമത്തെ ജോഡി കാലുകൾക്ക് നീളം കൂടുതൽ ആയിരിക്കും. അവ സ്പര്ശിനികൾ ആയി ഉപയോഗിക്കപ്പെടുന്നു. ഇവ മുട്ടയിടുന്ന ജീവികളാണ്.

മിക്ക ഒപീലിയണുകളും മിശ്രഭുക്കുകൾ ആണ്. ചെറിയ പ്രാണികൾ , ചെടികളുടെ ഭാഗങ്ങൾ , പൂപ്പൽ , ജീവികളുടെ മൃതമായ ഭാഗങ്ങൾ തുടങ്ങിയവ ഇവആഹരിക്കുന്നു. ഖര രൂപത്തിൽ ഉള്ള ഭക്ഷ്യവസ്തുക്കൾ ആഹരിക്കുന്നതിനാൽ പാരസൈറ്റ് ജീവികൾ ഇവയെ ബാധിക്കുന്നു. ഇണ ചേർന്ന ഉടനെയോ മാസങ്ങൾക്ക് ഉള്ളിലോ ആയി ഇവ മുട്ടകൾ ഇടുന്നു. ആൺ ഒപീലിയണുകൾ അവയുടെ വിഹാരമേഖല സംരക്ഷിക്കുന്നതിനായി ശ്രമിക്കുന്നു. ചില ഒപീലിയണുകൾ മുട്ടഇടുന്നതിനായി കൂടുകൾ ഉണ്ടാക്കുന്നതായും കണ്ടുവരുന്നു.


</doc>
<doc id="301112" url="https://ml.wikipedia.org/wiki?curid=301112" title="മേരി വെലാർദി">
മേരി വെലാർദി

സ്വിസ് കലാകാരിയാണ് മേരി വെലാർദി (ജനനം : 1977). ഇൻസ്റ്റലേഷൻ, വീഡിയോ, ചിത്രങ്ങള്, ഫോട്ടോ, ശബ്ദം എന്നീ മാധ്യമങ്ങളെല്ലാം ഇവർ സർഗ്ഗസൃഷ്ടിക്കായി ഉപയോഗപ്പെടുത്താറുണ്ട്.
സ്വിറ്റ്സർലന്റിലെ ജനീവയിൽ ജനിച്ചു. ജനീവയും ഫ്രാൻസിലെ പാരീസും കേന്ദ്രീകരിച്ചു പ്രവർത്തിക്കുന്നു.
സമയവുമായി അഗാധമായ ബന്ധം പുലർത്തുന്നവയും മനുഷ്യരാശിയുടെ ഭൂതവും വർത്തമാനവും ഭാവിയുമായി ബന്ധപ്പെടുന്ന കണ്ണികൾ അടുത്തറിയാൻശ്രമിക്കുന്നവയുമാണ് മേരിവെലാർദിയുടെ സൃഷ്ടികൾ.

ഇരുപതാം നൂറ്റാണ്ടിലെ സയൻസ് ഫിക്ഷൻ പുസ്തകങ്ങളിൽ നിന്നും സിനിമകളിൽ നിന്നും പെറുക്കിയെടുത്തിട്ടുള്ള പ്രതിഷ്ടാപനമാണ് ഫ്യൂച്ചർപെർഫെക്റ്റ്, ട്വന്റി ഫസ്റ് സെഞ്ച്വറി (2006). ഇരുപത്തിയൊന്നാം നൂറ്റാണ്ടിന്റെ സമയരേഖയാണ് ഈ കലാസൃഷ്ടി.ശാസ്ത്രമേഖലയിൽ നിന്നും ജനപ്രിയ സംസ്കാരത്തിൽ നിന്നും കണ്ടെടുത്ത രൂപങ്ങൾ കൂട്ടിയോജിപ്പിച്ചുകൊണ്ട് 'ഭാവിയുടെ ഓർമ്മ' സൃഷ്ടിക്കുകയാണ് വെലാർദി ചെയ്യുന്നത്. 



</doc>
<doc id="301116" url="https://ml.wikipedia.org/wiki?curid=301116" title="ചന്ദ്രപ്രഭു">
ചന്ദ്രപ്രഭു

എട്ടാമത്തെ ജൈനതീർത്ഥങ്കരനാണ് ചന്ദ്രപ്രഭു(ചന്ദ്രപ്രഭ). ഇക്ഷ്വാകു വംശത്തിൽ ജനിച്ച ഇദ്ദേഹത്തിന്റെ പിതാവ് മഹാരാജാ മഹാസേനനും മഹാറാണി ലക്ഷ്മണാദേവിയുമാണ്. ചന്ദ്രപുരിയിലായിരുന്നു ഇദ്ദേഹത്തിന്റെ ജനനം.


</doc>
<doc id="301118" url="https://ml.wikipedia.org/wiki?curid=301118" title="പുഷ്പദന്തൻ">
പുഷ്പദന്തൻ

ജൈനമത വിശ്വാസപ്രകാരം 9-ആമത്തെ തീർത്ഥങ്കരനാണ് പുഷ്പദന്തൻ. ഇക്ഷ്വാകു വംശത്തിൽ ജനിച്ച ഇദ്ദേഹത്തിന്റെ പിതാവ് മഹാരാജാ സുഗ്രീവനും മഹാറാണി രമയുമാണ്. കാകന്ദിയിലായിരുന്നു (ഇന്നത്തെ ഉത്തർപ്രദേശിൽ) ഇദ്ദേഹത്തിന്റെ ജനനം. 


</doc>
<doc id="301128" url="https://ml.wikipedia.org/wiki?curid=301128" title="ആശാറാം ബാപ്പു">
ആശാറാം ബാപ്പു

ഇന്ത്യയിലെ ഒരു സ്വയംപ്രഖ്യാപിത ആൾദൈവമാണ് ആശാറാം എന്നറിയപ്പെടുന്ന അസുമൽ സിരുമലാനി ഹർപളനി. 1970 കളുടെ തുടക്കത്തിൽ അറിയപ്പെട്ടുതുടങ്ങിയ അദ്ദേഹം ക്രമേണ ഇന്ത്യയിലും വിദേശത്തും 400 ഓളം ആശ്രമങ്ങൾ സ്ഥാപിക്കുകയും രാഷ്ട്രീയക്കാർക്കും സാധാരണക്കാർക്കും ഇടയിൽ പ്രീതി നേടുകയും ചെയ്തു. പ്രായപൂർത്തിയാകാത്ത പെൺകുട്ടിയെ ബലാത്സംഗം ചെയ്ത കേസിൽ 2018 ഏപ്രിൽ മുതൽ ജോധ്പൂരിലെ ലൈംഗികാതിക്രമത്തിന് ജീവപര്യന്തം തടവ് അനുഭവിക്കുകയാണ്
ആശാറാം ബാപ്പു എന്നും അറിയപ്പെടുന്നു. ഹിന്ദുമതത്തിൽ വിശ്വസിക്കുന്ന ആശാറാം പ്രചരിപ്പിക്കുന്നത് ഒരു സുപ്രീം കോൺഷ്യസ്, ഭക്തിയോഗ, ഞ്ജാനയോഗ, കർമ്മ യോഗ എന്നിവയാണ്.

1941 ഏപ്രിൽ 17 ന് ബ്രിട്ടീഷ് ഇന്ത്യയിലെ നവാബ്‌ഷാ ജില്ലയിൽ (ഇന്നത്തെ പാകിസ്താനിൽ) ബിരാനി ഗ്രാമത്തിൽ തൗമൽ സിരുമലാനി - മെഞിബ ദമ്പതികളുടെ മകനായി ജനിച്ച്. സിരുമലാനിയുടെ കുടുംബം ഇന്ത്യ-പാകിസ്താൻ വിഭജനത്തോടെ അന്നത്തെ ബോംബെ സംസ്ഥാനത്തിലുള്ള അഹമദാബാദിൽ (ഇന്നത്തെ ഗുജറാത്തിൽ) താമസമാക്കി. ആശാറാമിന്റെ പിതാവ്‌ വളരെ നേരത്തെ മരിച്ചു പോയതിനാൽ, പിന്നീട് ചായക്കച്ചവടക്കാരനായും മദ്യക്കച്ചവടക്കാരനായും ജോലി ചെയ്‌തിട്ടുണ്ട്. പിന്നീട് അമ്മയിൽ നിന്ന് മെഡിറ്റേഷനും ആത്മീയതയും പഠിച്ച് യോഗ ഗുരുവും, ധ്യാന ഗുരുവായി ആശ്രമങ്ങൾ സ്ഥാപിക്കുകയാണുണ്ടായത്.

ധ്യാനഗുരു, ആത്മീയ നേതാവ്‌, മനുഷ്യ ദൈവം എന്നൊക്കെയറിയപ്പെടുന്ന ആശാറാമിന് ലക്ഷക്കണക്കിന് ശിഷ്യശമ്പത്തും 15 രാജ്യങ്ങളിലായി 450-ലേറെ ആശ്രമങ്ങളുണ്ട്. ബാപ്പുവിന് ഇന്ത്യയിൽ തന്നെ 50 ആശ്രമങ്ങളുണ്ട്. 4,500 കോടിയിലേറെ സ്വത്തുണ്ടെന്നാണ് അനൗദ്യോഗിക കണക്കുകൾ 

1970-ൽ ഗുജറാത്തിലെ നവസാരി വില്ലേജിൽ ഭൈരവി ഗ്രാമത്തിൽ ഗുജറാത്ത് സർക്കാർ അനുവദിച്ച 10 ഏക്കർ (4 ഹെക്ടർ) സ്ഥലത്ത് ആദ്യത്തെ ആശ്രമം പണിത് ആശാറം ബാപ്പു എന്ന പേര് സ്വീകരിച്ചു. അതിനുശേഷം വീട് ഉപേക്ഷിച്ച് പോയ ആശാറാം സ്വാമി ലിലാഷായുടെ വൃന്ദാവൻ ആശ്രമത്തിലെത്തുന്നതുവരെ രാജ്യത്തുടനീളം സഞ്ചരിക്കുകയായിരുന്നു. 

ആശാറാം നടത്തുന്ന സത്‌സംഗ് പരിപടികളിൽ അനുയായികൾ അദ്ദേഹത്തിൽ നിന്ന് ദീക്ഷ സ്വീകരിക്കുകയും ചെയ്യാറുണ്ട്. 2001-ൽ അഹമ്മദാബദിൽ അദ്ദേഹം നടത്തിയ സത്‌സംഗ് പരിപാടിയിൽ 20000 കുട്ടികൾ പങ്കെടുത്തു. 2012 ആഗസ്റ്റിൽ ഒരു കോളേജിലെ പ്രഭാഷണത്തിനായി ഹെലികോപ്റ്ററിൽ ഗോദ്രയിൽ ലാൻഡ് ചെയ്യുമ്പോൾ ഹെലികോപ്റ്റർ അപകടത്തിൽപ്പെട്ടുവെങ്കിലും ആശാറാമും പൈലറ്റും കൂടെയുണ്ടായിരുന്ന മറ്റൊരു സഞ്ചാരിയും രക്ഷപ്പെട്ടു.


രാജസ്‌ഥാനിലെ ജോധ്‌പൂരിലുള്ള ആശ്രമത്തിൽ 16 വയസുള്ള പെൺകുട്ടിയെ ബലാൽസംഗം ചെയ്‌തെന്ന ആശാറാമിന്റെ തന്നെ ശിഷ്യനായ പെൺകുട്ടിയുടെ പിതാവ് നൽകിയ കേസിലാണ് അറസ്റ്റ് ചെയ്യപ്പെട്ടത്. 2013 ആഗസ്റ്റ് 15 ന് ആശാറാമിന്റെ നേതൃത്വത്തിലുള്ള വിവിധ ട്രസ്‌റ്റുകൾ നടത്തുന്ന സ്‌കൂളുകളിലൊന്നിലെ വിദ്യാർത്ഥിനിയെ സഹായികൾ ആശീർവാദം ലഭിക്കുന്നതിനായി ആശ്രമത്തിലെത്തിച്ചപ്പോഴാണ് ബലാൽസംഗം ചെയ്തതെന്നാണ് ആരോപണം. പിതാവ് മെഡിക്കൽ രേഖകൾ കൂടെ നൽകി ഡൽഹി പോലിസിൽ നൽകിയ പരാതി പ്രകാരം ആഗസ്റ്റ് 31ന് പോലിസിന്റെ ചോദ്യം ചെയ്യലിന് ഹാജരാകാൻ ആവശ്യപ്പെട്ടു. അന്വേഷണത്തോട് സഹകരിക്കാതിരുന്ന ആശാറാമിനെതിരെ പോലിസ് അറസ്റ്റ് വാറണ്ട് പുറപ്പെടുവിച്ചു. ആശാറാം അറസ്റ്റ് ഒഴിവാക്കി ഇൻഡോറിലുള്ള ആശ്രമത്തിൽ അനുയായികളുടെ സംരക്ഷണത്തിൽ തുടർന്നു. ആശ്രമിത്തിലെത്തിയ പോലിസിനേയും മാധ്യപ്രവർത്തകരേയും അനുയായികൾ കായികമായി നേരിട്ടുവെങ്ങിലും 2013 സെപ്തംബർ 1-ന് ആശ്രമത്തിൽ പ്രവേശിച്ച ജോധ്‌പൂർ പോലിസ് ആശാറാമിനെ അറസ്റ്റ് ചെയ്തു.

2018 ഏപ്രിൽ 25-ന് ജോധ്പുരിൽ പട്ടികജാതി-വർഗക്കാരുടെ കേസുകൾ പരിഗണിക്കുന്ന പ്രത്യേക കോടതി അശാറാം കുറ്റക്കാരനാണെന്ന് കണ്ടെത്തുകയും മരണം വരെ ജീവപരന്ത്യം ശിക്ഷ വിധിക്കുകയും ചെയ്തു. ആശാറാമിന്റെ കൂട്ടുപ്രതികളായ ശില്പി, ശരദ് എന്നിവർക്ക് 20 വർഷംവീതം കഠിനതടവും ലഭിച്ചു. 

സൂററ്റിലെ രണ്ട് സഹോദരിമാരെ ആശാറാമും അദ്ദേഹത്തിന്റെ മകൻ "നാരായൺ സായി"യും ബലാൽസംഗം ചെയ്തുവെന്നാണ് കേസ്.

ആശാറാം ബാപ്പുവിനും മകനുമെതിരെയുള്ള കേസുകളിലെ നിരവധി സാക്ഷികൾ കൊലപ്പെടുകയും അക്രമത്തിനിരയാകുകയും ചെയ്തിട്ടുണ്ട്.









വിദേശ സംസ്കാരം കടന്നുവരുന്നുവെന്ന് ആരോപിച്ച് ആശാറാം ബാപ്പുവിന്റെ നിയന്ത്രണത്തിലൂള്ള യോഗ വേദാന്ത സേവ സമിതി (വൈ.വി.എസ്.എസ്.) ഒഡീഷയിലെ റൂർക്കലയിൽ 2011 ഫെബ്രുവരി 14ന് "മാതൃ പിതൃ പൂജൻ ദിവസ്" നടത്തിയതിൽ 700 പേരോളം പങ്കെടുത്തു. 

ഫെബ്രുവരി 14-ന് ആചരിക്കുന്ന "വാലൻന്റൈൻസ് ഡേ"ക്ക് പകരമായി "മാതൃ പിതൃ പൂജൻ ദിവസ്" ആചരിക്കാനായി 2012 ജനുവരി 29-ന് ആശാറാം ആവശ്യപ്പെട്ടിരുന്നു. മാതാപിതാക്കളെ ബഹുമാനിക്കേണ്ടതിന്റെ ആവശ്യകതയെ വിവരിച്ച് പ്രചരണപരിപാടികൾ നടത്തുകയും 'വാലൈന്റ്സ് ഡേ'ക്ക് പകരമായി യുവജനങ്ങൾക്ക് മറ്റൊരു ആഘോഷം നൽകുക എന്നതായിരുന്നു ലക്ഷ്യം. ജമ്മുവിലും ഛത്തീസ്‌ഗണ്ഡിലും "മാതൃ പിതൃ പൂജൻ ദിവസ്" ആഘോഷിച്ചിരുന്നു.

ഭാര്യ - ലക്ഷ്മി ദേവി, മകൻ - നാരായൻ സായി ഹർപലാനി, മകൾ - ഭാരതി ദേവി.


</doc>
<doc id="301136" url="https://ml.wikipedia.org/wiki?curid=301136" title="ബെനിത പെർസിയാൽ">
ബെനിത പെർസിയാൽ

ഇന്ത്യൻ ചിത്രകാരിയാണ് ബെനിത പെർസിയാൽ (ജനനം : 1978). തമിഴ്നാട് ലളിത കലാ അക്കാദമി അവാർഡ് നേടിയിട്ടുണ്ട്. 
മദിരാശിയിൽ ജനിച്ചു. ഗവൺമെന്റ് കോളേജ് ഓഫ് ഫൈൻ ആർട്സ് ആന്റ് പ്രിന്റ് മേക്കിംഗിൽ നിന്ന് ബിരുദാനന്തര ബിരുദം നേടി. പ്രശസ്ത ചിത്രകാരൻ ഏ.പി. സന്താനരാജിന്റെ കുടുംബാംഗമായ ഇവർ നിരവധി ചിത്ര പ്രദർശനങ്ങൾ നടത്തിയിട്ടുണ്ട്.
'ദി ഫയേഴ്സ് ഓഫ് ഫെയ്ത്' എന്ന കലാവിന്യാസമാണ് കൊച്ചിയിൽ അവതരിപ്പിച്ചിരുന്നത്. യേശുക്രിസ്തുവിന്റെ രണ്ട് പൂർണകായശിൽപങ്ങളുൾപ്പെടെയാണ് പുരാതന വെയർഹൌസായ പെപ്പർ ഹൌസിലെ മുറിയിൽ ബെനിത അവതരിപ്പിച്ചത്. അവയിലൊന്ന് കഴുതപ്പുറത്തേറ്റി തുരത്തപ്പെടുന്ന ക്രിസ്തുവിന്റേതാണ്. അതോടൊപ്പമുള്ള യേശുവിന്റെ മാതാവ് മേരിയുടെ രൂപത്തിൽ നിന്ന് സുഗന്ധം പരക്കുന്നു. പ്രകൃതിദത്ത വസ്തുക്കളായ മരപ്പൊടി, കുന്തിരിക്കം, മൂര് തുടങ്ങിയവയും ഉണങ്ങിയ ഔഷധസസ്യങ്ങളും സുഗന്ധദ്രവ്യങ്ങളും ഉപയോഗിച്ചാണ് ബെനിത ശിൽപങ്ങൾ നിർമ്മിച്ചിരിക്കുന്നത്.


</doc>
<doc id="301142" url="https://ml.wikipedia.org/wiki?curid=301142" title="സാക്ഷി മഹാരാജ്">
സാക്ഷി മഹാരാജ്

ബി.ജെ.പി.യുടെ നേതാവായ സ്വാമി സച്ചിതാനന്ദ് ഹരി സാക്ഷി മഹാരാജ് ഇന്ത്യൻ പാർലമെന്റിലേക്ക് നിരവധി തവണ തിരഞ്ഞെടുക്കപ്പെട്ടിട്ടുണ്ട്. 

സ്വാമി അത്‌മാനന്ദ് ഹരി മഹാരാജ് പ്രേമിയുടെ മകനായി ഉത്തർപ്രദേശ് സംസ്ഥാനത്തെ ഏത്ത ജില്ലയിൽ മഗ്‌താരക്കടുത്ത് ജലിൽപൂർ ഗ്രാമത്തിൽ 1956 ജനുവരി 12 ന് ജനിച്ചു. അവിവാഹിതനാണ്.

എം.എ. പി.എച്ച്.ഡി., ശാസ്ത്രി, വേദാന്താചാര്യ, വിദ്യാവരിദ്ധി എന്നി വിദ്യഭ്യാസ യോഗ്യതകളുണ്ട്. ഹരിയാനയിലെ കുരുക്ഷേത്ര സർവകലാശാല, ഉത്തർപ്രദേശിലെ ആഗ്ര സർവകലാശാല, ന്യൂ ഡൽഹിയിലെ ശ്രീ ലാൽ ബഹാദൂർ സംസ്കൃത് വിദ്യാപീഠം, ന്യൂ ഡൽഹിയിലെ മഹാറിഷി വേദനുസന്ദനം, ന്യൂ ഡൽഹിയിലെ രാഷ്ട്രീയ സംസ്കൃത് സൻസ്തൻ എന്നിവിടങ്ങളിൽ വിദ്യ അഭ്യസിച്ചിട്ടുണ്ട്.

1990 ലാണ് സാക്ഷി മഹാരാജ് രാഷ്ട്രീയ പ്രവർത്തനം തുടങ്ങിയത്. ആദ്യം ബി.ജെ.പി.യിൽ പ്രവർത്തിച്ചു. പിന്നിട് സമാജ്വാദി പാർട്ടിയിൽ ചേർന്നു. സമാജ് വാദി പാർട്ടിയിൽ നിന്ന് രാജി വെച്ച് കല്യാൺ സിംഗ് രൂപീകരിച്ച രാഷ്ട്രീയ ക്രാന്തി പാർട്ടിയിൽ ചേർന്നു. രാഷ്ട്രീയ ക്രാന്തി പാർട്ടി ബി.ജെ.പി.യിൽ ലയിച്ചപ്പോൾ മഹാരാജും ബി.ജെ.പി.യിലെത്തി.


എം.പി. മാർക്കുള്ള ലോക്കൽ ഏരിയ വികസന സ്കീമിലെ തിരിമറിയുമായി ബദ്ധപ്പെട്ട് "ഓപ്പറേഷൻ ചക്രായുധ" എന്ന പേരിൽ ഒരു സ്റ്റിംഗ് ഓപ്പറേഷൻ ഗോവ ആസ്ഥാനമായ ഡെഡിക്കേറ്റഡ് ഇൻ‌വെസ്റ്റിഗേറ്റീവ് ഗിൽഡ് (ഡി.ഐ.ജി.) എന്ന എൻ.ജി.ഒ നടത്തിയത് സ്റ്റാർ ന്യൂസ് ടെലിവിഷൻ ചാനൽ പ്രക്ഷേപണം ചെയ്തിരുന്നു. ഫണ്ട് തിരിമറിയെ കുറിച്ച് അന്വേഷിച്ച ഹൗസ് ഓഫ് എത്തിക്സ് കമ്മിറ്റി നടത്തിയ നിർദ്ദേശങ്ങൾ രാജ്യസഭ ഏകകണ്ഠമായി അംഗീകരിച്ച് സാക്ഷി മഹാരാജിനെ 2006 മാർച്ച് 22-ന് രാജ്യസഭയിൽ നിന്ന് പുറത്താക്കി 

2013 ഏപ്രിൽ 16-ന് ഉത്തർ പ്രദേശ് പോലിസ് സാക്ഷി മഹാരാജിനേയും അദ്ദേഹത്തിന്റെ സഹോദരനേയും മറ്റ് രണ്ട് പേരേയും മുൻ കോളേജ് പ്രിൻസിപ്പലും ജില്ലാ പഞ്ചായത്ത് മുൻ അംഗവും, ഒരു കാലത്ത് സാക്ഷിയുടെ തന്നെ ഉറ്റ അനുയായിയും സാക്ഷി നിയമപരമായി ദത്തെടുത്തതുമായിരുന്ന സുജാത വർമ്മ (47) കൊല്ലപ്പെട്ട കേസിൽ അറസ്റ്റ് ചെയ്തു. ഏത്തയിലുള്ള ഉദിത്‌പൂർ സാക്ഷി ആശ്രമത്തിന്റെ ഗേറ്റിൽ വെച്ചാണ് ഏപ്രിൽ 15 2013-ന് വെടി കൊണ്ട് കൊല്ലപ്പെട്ടത്. 

1992 ബാബ്‌റി മസ്ജിദ് തകർക്കലിൽ കുറ്റാരോപിതനാണ്. 

സാക്ഷി മഹാരാജിനും അദ്ദേഹത്തിന്റെ രണ്ട് ബന്ധുക്കൾക്കുമെതിരെ, 2000 ത്തിൽ ഉത്തർപ്രദേശിലെ എത്തെയിലെ ഒരു കോളെജ് പ്രിൻസിപ്പലിനെ കൂട്ടബലാൽസംഗം ചെയ്തുവെന്ന പരാതിയിൽ ഒരു മാസത്തോളം ഇയാൾക്ക് തിഹാർ ജയിലിൽ കഴിയേണ്ടി വന്നു. മതിയായ തെളിവില്ലാത്തതിനാൽ കോടതി വെറുതെ വിട്ടു.

ഫറൂക്കാബാദിലെ ആശ്രമത്തിലെ അന്തേവാസിയായ ഒരു മണിപ്പൂരി യുവതിയെ ബലാൽസംഗം ചെയ്തുവെന്ന പരാതിയും ഇയാൾക്കെതിരെ ഉണ്ടായി. 

1997 ൽ ബ്രംദത്ത് ദ്വിവേദിയെന്ന ബി.ജെ.പി. നേതാവിന്റെ കൊലയുമായി ബന്ധപ്പെട്ടും സാക്ഷി മഹാരാജിനെതിരെ ആരോപണമുണ്ടായിട്ടുണ്ട്.

2012-ൽ യു.പി. വനിത കമ്മീഷൻ അംഗം സുജാത വർമ സാക്ഷി മഹാരാജി്‌ന്റെ ആശ്രമം സന്ദർശിച്ചപ്പോൾ വെടിയേറ്റു മരിച്ചു. സാക്ഷി മഹാരാജും സഹോദരും സംഭവത്തിൽ കുറ്റാരോപിതനായി. ആശ്രമത്തിനെതിരെ എടുത്ത നടപടികളാണ് കൊലപാതകത്തിന് കാരണമായതെന്നായിരുന്നു ആരോപണം. ഇതേതുടർന്ന് ഇയാൾ കുറച്ചുനാൾ ഒളിവിൽ പോയി. കേസിൽ ഇയാൾ ശിക്ഷിക്കപ്പെട്ടില്ല.

"രാജ്യത്തെ ജനസംഖ്യാ വർധനവിന് കാരണം ഹിന്ദുക്കളല്ല. ഇന്ത്യയിൽ ജനസംഖ്യ വർധിച്ചുകൊണ്ടിരിക്കുന്നത് നാലു ഭാര്യമാരും നാൽപതു കുട്ടികളും വേണമെന്ന ആശയത്തെ പിന്തുണക്കുന്നവർ ഉള്ളതുകൊണ്ടാണ്.’ മാതാവ് എന്നത് കുട്ടികളെ ജനിപ്പിക്കുന്ന യന്ത്രങ്ങളല്ലെന്നും പറഞ്ഞ സാക്ഷി മഹാരാജായ്ക്ക് തിരഞ്ഞെടുപ്പ് കമ്മീഷന്റെ ശാസന 

ഹിന്ദുമതം നിലനിൽക്കണമെങ്കിൽ എല്ലാ ഹിന്ദു സ്ത്രീകൾക്കും കുറഞ്ഞത് നാലു കുട്ടികൾ വേണമെന്ന് മീററ്റിൽ സംഘടിപ്പിച്ച സാന്ത് സംഗമ മഹോത്സവത്തിൽ പ്രസംഗിക്കുമ്പോൾ സാക്ഷി മഹാരാജ് ആവശ്യപ്പെട്ടത് വിവാദമായി. 

ഗോഡ്സെ ദേശീയവാദിയാണെന്നും ഗാന്ധിജിയോടൊപ്പം ആദരിക്കേണ്ട വ്യക്തിയാണെന്നും പറഞ്ഞത് വിവാദമായപ്പോൾ പിൻവലിച്ച് പാർലമെന്റിൽ ഖേദ പ്രകടനം നടത്തി. 

മതപരിവർത്തനത്തോടും ഗോവധത്തിലും ശക്തമായ എതിർപ്പുള്ള വ്യക്തിയാണ് സാക്ഷി മഹാരാജ്. അവർക്ക് വധശിക്ഷ നൽകണമെന്നാണ് സാക്ഷിയുടെ അഭിപ്രായം. 


യോഗ, ആത്മീയത, വിദ്യഭ്യാസം, എഴുത്ത്, പ്രഭാഷണങ്ങൾ, ആത്മീയതയുടെ പ്രചരണങ്ങൾ, കായിക വിനോദം, നീന്തൽ, ഹിന്ദുയിസം.


</doc>
<doc id="301144" url="https://ml.wikipedia.org/wiki?curid=301144" title="ഷാർലി എബ്ദോ">
ഷാർലി എബ്ദോ

പാരീസിലെ പ്രമുഖ ഹാസ്യ വാരികയാണ് ഷാർലി എബ്ദോ. വാർ​ത്ത​യെ​യും​ ​വ്യ​ക്തി​ക​ളെ​യും​ ​ആ​ക്ഷേ​പ​ ​ഹാ​സ്യ​ത്തി​ലൂ​ടെ​ ​അ​വ​ത​രി​പ്പി​ക്കു​ന്ന​ ​മാ​സി​ക​ ​ഇ​സ്ലാ​മി​ക​ ​നേ​താ​ക്ക​ളെ​ ​പ​രി​ഹ​സി​ക്കു​ന്ന​ ​കാർ​ട്ടൂ​ണു​ക​ളും​ ​മ​റ്റും​ ​നൽ​കി​ ​പ​ല​ത​വ​ണ​ ​വി​വാ​ദം​ ​സൃ​ഷ്‌​ടി​ച്ചി​ട്ടു​ണ്ട്.​ തീവ്രഇടതുപക്ഷനിലപാടുള്ള 'ഷാർലി എബ്‌ഡോ'യുടെ മുഖമുദ്ര അതിരുവിട്ട ആക്ഷേപഹാസ്യമായിരുന്നു. 
1970 ലാണ് വാരികയുടെതുടക്കം. വലിയ പ്രചാരമില്ലാതായതോടെ '81 ൽ പ്രസിദ്ധീകരണം നിലച്ചു. പത്തുവർഷത്തിന് ശേഷം പുന പ്രസിദ്ധീകരണമാരംഭിച്ചു. . വർണചിത്രങ്ങളും പ്രകോപനപരമായ തലക്കെട്ടുകളുംകൊണ്ട് ശ്രദ്ധനേടി. ജൂതവെറിയെച്ചൊല്ലിയുടലെടുത്ത തർക്കം മൂലം മുൻ പത്രാധിപർക്ക് രാജിവെക്കേണ്ടിവന്നിരുന്നു. ഭൂരിഭാഗം ജീവനക്കാരും പത്രാധിപരും കാർട്ടൂണിസ്റ്റും തൂലികാ നാമത്തിലാണ് അറിയപ്പെട്ടിരുന്നത്.
2006 ഫിബ്രവരിയിൽ മുഹമ്മദ് നബിയെക്കുറിച്ച് ഡാനിഷ് ദിനപത്രത്തിൽ പ്രസിദ്ധീകരിച്ച കാർട്ടൂൺ പുന:പ്രസിദ്ധീകരിച്ച് വിവാദത്തിലായിരുന്നു. മാർപാപ്പമാരും പ്രസിഡന്റുമാരും മുഹമ്മദ് നബിയുമെല്ലാം ഷാർലി എബ്‌ഡോയുടെ ആക്ഷേപത്തിനിരയായിട്ടുണ്ട്. പലപ്പോഴും സഭ്യതയുടെ അതിരുലംഘിക്കുന്നതാണ് അവയെന്ന് ആക്ഷേപമുയർന്നിരുന്നു.. 
പ്രവാചകനെ പത്രാധിപരായി ക്ഷണിച്ചുകൊണ്ട് അദ്ദേഹത്തിന്റെ ആക്ഷേപഹാസ്യരേഖാചിത്രം പുറംചട്ടയിൽ നൽകിയതിന് 2011 ൽ മാസികയുടെ ഓഫീസിനുനേരെ ബോംബാക്രമണമുണ്ടായി. 
ഇസ്ലാമിക് സ്റ്റേറ്റിന്റെ നേതാവായ അബുബക്കർ അൽ ബാഗ്ദാദിയുടെ കാർട്ടൂൺ വാരിക ട്വിറ്ററിൽ പ്രസിദ്ധീകരിച്ചതിനെത്തുടർന്നുള്ള ഭീഷണിമൂലം പത്രാധിപർക്ക് പ്രത്യകം അംഗരക്ഷകരെ വെച്ചിരുന്നു. 
അതിരുവിട്ട ആക്ഷേപഹാസ്യമായിരുന്നു മുഖമുദ്ര. കുടിയേറ്റക്കാരുടെ രക്തമിറ്റുവീഴുന്ന തലകളുമേന്തിനിൽക്കുന്ന പോലീസുകാർ, സ്വയംഭോഗം ചെയ്യുന്ന കന്യാസ്ത്രീകൾ, ഗർഭനിരോധന ഉറധരിച്ച മാർപാപ്പമാർ തുടങ്ങി അങ്ങേയറ്റം പ്രകോപനപരമായി കാർട്ടൂണുകളും വാർത്തകളും പ്രസിദ്ധീകരിച്ചിരുന്നത് വിമർശനത്തിനിടയാക്കിയിരുന്നു. 

എന്നായിരുന്നു പത്രാധിപർ സ്റ്റെഫാൻ ചാർബോണറുടെ നിലപാട്.

2015 ജനുവരി ഏഴിന് മധ്യ പാരീസിലുള്ള ഓഫീസിന് നേർക്ക് നടന്ന വെടിവെയ്പിൽ 11 പേർ കൊല്ലപ്പെട്ടു. മുഖംമൂടി ധരിച്ചെത്തിയ ആയുധധാരികളായ രണ്ട് പേരാണ് വെടിവെയ്പ് നടത്തിയത്. റോക്കറ്റ് ലോഞ്ചറുകളും കലാഷ്‌നിക്കോവ് റൈഫിളുകളും ഉപയോഗിച്ചായിരുന്നു ആക്രമണം. പ്രവാചകനെ നിന്ദിച്ചതിനുള്ള പ്രതികാരമാണിതെന്ന് അക്രമികൾ രക്ഷപെടുന്നതിനിടെ പറഞ്ഞതായി മാധ്യമങ്ങൾ റിപ്പോർട്ട് ചെയ്തിരുന്നു. മരിച്ചവരിൽ ഭൂരിഭാഗവും മാധ്യമപ്രവർത്തകരായിരുന്നു. ചാർലി ഹെബ്‌ദോയുടെ എഡിറ്റർ ഇൻ ചീഫും കാർട്ടൂണിസ്റ്റുമായ സ്റ്റെഫാൻ ചാർബോണർ, കാർട്ടൂണിസ്റ്റുകളായ കാബു, ദിഗ്‌നസ്, ജോർജ് വൊളിൻസ്കി എന്നിവ്ര മരിച്ചവരിൽ ഉൾപ്പെടുന്നു. 
2015 ജനുവരി 7 ലെ വെടിവെയ്പിന് പിന്നാലെ മാസികയുടെ പ്രചാരം കുത്തനെ ഉയർന്നു. മാസികയുടെ ഏറ്റവും പുതിയ കോപ്പി ഓൺലൈനിൽ ലേലത്തിനു വച്ചപ്പോൾ ലഭിച്ചത് 51.33 ലക്ഷം രൂപയുടെ വാഗ്ദാനം ലഭിച്ചു. ആക്രമണത്തിന് തൊട്ടുപിന്നാലെ വാരികയുടെ അച്ചടിച്ച 60,000 കോപ്പികളും വിറ്റുതീർന്നു. ഭീകരാക്രമണത്തിന്റെ ഓർമ്മ പുതുക്കുന്നതിനുള്ള പ്രത്യേക പതിപ്പിന്റെ പത്തുലക്ഷം കോപ്പികൾ പുറത്തിറക്കുമെന്ന് 'ഷാർലി എബ്ദോ' പ്രഖ്യാപിച്ചിരുന്നെങ്കിലും.വൻ തോതിൽ ആവശ്യക്കാർ എത്തിയതോടെ 50 ലക്ഷം കോപ്പികൾ അച്ചടിച്ചു. ഭീകരാക്രമണത്തിന് മുൻപ് ഓരോ ആഴ്ചയും 60,000 കോപ്പികൾ മാത്രമാണ് ഇറക്കിയിരുന്നത്. ഞാൻ ഷാർളി എന്നുപറഞ്ഞ് ഭീകരാക്രമണത്തിൽ കൊല്ലപ്പെട്ടവരെ ഓർത്ത് മുഹമ്മദ് നബി കണ്ണീരൊഴുക്കുന്ന കാർട്ടൂണാണായിരുന്നു മുഖചിത്രം. ഭീകരതയുടെ മുന്നിൽ മുട്ടുമടക്കില്ലെന്ന് പ്രഖ്യാപിക്കാനാണ് പുതിയ ലക്കം നബിയുടെ മുഖചിത്രത്തോടെ ഇറക്കിയത്.



</doc>
<doc id="301154" url="https://ml.wikipedia.org/wiki?curid=301154" title="കാബു">
കാബു

ഫ്രഞ്ച് കാർട്ടൂണിസ്റ്റായിരുന്നു കാബു എന്നറിയപ്പെട്ടിരുന്ന ഴാങ് കാബട്ട്(13 ജനുവരി 1938 - 7 ജനുവരി 2015). പ്രമുഖ ഹാസ്യ വാരികയായ ചാർലി ഹെബ്‌ദോയുടെ ഓഫീസിൽ 2015 ജനുവരിയിൽ നടന്ന വെടിവെയ്പിൽ കൊല്ലപ്പെട്ടു. 

പാരീസിൽ കലാ പഠനം പൂർത്തിയാക്കിയ കാബു രണ്ടു വർഷത്തോളം പട്ടാളത്തിൽ ജോയി ചെയ്തു. ദിനപത്രങ്ങളിൽ കാർട്ടൂണുകളും കാരിക്കേച്ചറുകളും പ്രസിദ്ധീകരിച്ചു തുടങ്ങിയ കാബു 'ഹരാകിരി' എന്ന മാസികയിലും പ്രവർത്തിച്ചു. ടെലിവിഷൻ ചാനലുകളിലെ കുട്ടികളുടെ പരിപാടിയിലെ പങ്കാളിത്തം അദ്ദേഹത്തെ ജനകീയനാക്കിയിരുന്നു. പ്രമുഖ ഹാസ്യ വാരികയായ ചാർലി ഹെബ്‌ദോയുടെ കാർട്ടൂണിസ്റ്റായി പ്രവർത്തിച്ചു. 2006 ഫിബ്രവരിയിൽ മുഹമ്മദ് നബിയെക്കുറിച്ച് ഡാനിഷ് ദിനപത്രത്തിൽ പ്രസിദ്ധീകരിച്ച കാർട്ടൂൺ കാബു പുനരാവിഷ്കരിച്ച് ചാർലി ഹെബ്‌ദോയിൽ പ്രസിദ്ധപ്പെടുത്തിയതിനെത്തുടർന്ന് പത്രത്തിനെതിരെ വലിയ അക്രമങ്ങൾ നടന്നു. 2015 ജനുവരി ഏഴിന് ചാർലി ഹെബ്‌ദോയുടെ മധ്യ പാരീസിലുള്ള ഓഫീസിന് നേർക്ക് നടന്ന വെടിവെയ്പിൽ കൊല്ലപ്പെട്ടു. 

അന്തരിച്ച ഫ്രഞ്ച് ഗായകനായിരുന്ന മാനോ സോലോ മകനാണ്. 


</doc>
<doc id="301156" url="https://ml.wikipedia.org/wiki?curid=301156" title="ജോർജ് വൊളിൻസ്കി">
ജോർജ് വൊളിൻസ്കി

ഫ്രഞ്ച് കാർട്ടൂണിസ്റ്റായിരുന്നു ജോർജ് വൊളിൻസ്കി (28 ജൂൺ 1934 - 7 ജനുവരി 2015). പ്രമുഖ ഹാസ്യ വാരികയായ ചാർലി ഹെബ്‌ദോയുടെ ഓഫീസിൽ 2015 ജനുവരിയിൽ നടന്ന വെടിവെയ്പിൽ കൊല്ലപ്പെട്ടു. 
1934 ൽ ടുണീീഷ്യയിൽ ജനിച്ചു. ആർക്കിടെക്ചർ പഠനമുപേക്ഷിച്ച് കാർട്ടൂണിംഗിലേക്കു തിരിഞ്ഞു. ഹരാകിരി മാസികയിലും ചാർലി ഹെബ്‌ദോ മാസികയിലും ദീർഘകാലം കാർട്ടൂണുകൾ വരച്ചു. 



</doc>
<doc id="301188" url="https://ml.wikipedia.org/wiki?curid=301188" title="മൈക്കൽ ഹൂലെബെക്ക്">
മൈക്കൽ ഹൂലെബെക്ക്

ഫ്രഞ്ച് നോവലിസ്റ്റും കവിയും ചലച്ചിത്ര സംവിധായകനുമാണ് മൈക്കൽ ഹൂലെബെക്ക് (ജനനം : 26 ഫെബ്രുവരി 1956). പ്രേത നോവലുകളുടെ കർത്താവായ എച്ച്.പി. ലവ്ക്രാഫ്റ്റിന്റെ ജീവചരിത്രമെഴുതി. ഇദ്ദേഹത്തിന്റെ "സബ്മിഷൻ" എന്ന നോവൽ സമീപഭാവിയിൽ ഫ്രാൻസിൽ ഇസ്ലാമിക സർക്കാർ വരുമെന്ന സങ്കൽപ്പകഥ പറയുന്നതാണ്.
തീവ്ര ഇസ്ലാമിക വിമർശകനായ് ഹൂലെബെക്കിന്റെ അഭിമുഖങ്ങൾ ഇസ്ലാമിക വിരുദ്ധമായിയി ചിത്രീകരിക്കപ്പെട്ടിട്ടുണ്ട്. 



</doc>
<doc id="301196" url="https://ml.wikipedia.org/wiki?curid=301196" title="ഷാർലി എബ്ദോ ആക്രമം (2015)">
ഷാർലി എബ്ദോ ആക്രമം (2015)

2015 ജനുവരി 07-ന് തോക്കുകളും റോക്കറ്റ് ലോഞ്ചറുകളുമായി മൂന്നംഗ തിവ്രവാദി സംഘം ഷാർലി എബ്ദോയുടെ ഓഫിസിലേക്ക് അതിക്രമിച്ചുകയറി നടത്തിയ വെടിവെപ്പിൽ 12 പേർ കൊല്ലപ്പെട്ടു. മുഖ്യ പത്രാധിപർ സ്റ്റീഫെൻ ചാർപോണിയർ, വാരികയുടെ കാർട്ടൂണിസ്റ്റുകളായ ജോർജ് വൊളിൻസ്കി, ഴാങ് കാബട്ട്, അക കാബു, ടിഗ്‌നസ് എന്നിവർ കൊല്ലപ്പെട്ടവരിൽ ഉൾപ്പെടുന്നു. പ്രവാചകനിന്ദയ്ക്കുള്ള പ്രതികാരമാണ് ആക്രമണമെന്ന് അക്രമികൾ പറഞ്ഞതായി ദൃക്‌സാക്ഷികൾ വെളിപ്പെടുത്തി. ആക്രമം നടത്തിയതിനു ശേഷം ആക്രമികൾ കാറിൽ രക്ഷപ്പെട്ടു.


</doc>
<doc id="301209" url="https://ml.wikipedia.org/wiki?curid=301209" title="യാക്കൂബ് ഖുറൈഷി">
യാക്കൂബ് ഖുറൈഷി

ഉത്തർപ്രദേശിൽ ബഹുജൻ സമാജ് പാർട്ടി നേതാവും ഉത്തർപ്രദേശ് സംസ്ഥാനത്തിലെ മുൻ കാബിനറ്റ് മന്ത്രിയുമാണ് യാക്കൂബ് ഖുറൈഷി. യു.പി.യു.ഡി.എഫിൽ നിന്ന് ബി.എസ്.പി.യിലും അവിടെ നിന്ന് രാഷ്ട്രീയ ലോക്ദളിലും പിന്നെ വീണ്ടും ബി.എസ്.പി.യിലേക്ക് തിരിച്ചുവന്നു. രണ്ട് തവണ ഹജ്ജ് & ന്യൂനപക്ഷ ക്ഷേമമന്ത്രിയായിട്ടുണ്ട്.

മീററ്റിലാണ് ജനനം. ഇസ്ലാമിക വിശ്വാസിയും വിവാഹിതനുമാണ്.

2007 - ൽ യു.പി.യു.ഡി.എഫ്. സ്ഥാനാർത്ഥിയായി മീററ്റ് മണ്ഡലത്തിൽ നിന്ന് നിയമസഭയിലെത്തിയ യാക്കൂബ് പിന്നീട് ബി.എസ്.പി.യിൽ ചേർന്ന് പ്രവർത്തിച്ചു. 2012-ൽ ലെ തിരഞ്ഞെടുപ്പിൽ സീറ്റ് നൽകിയില്ല എന്ന കാരണത്താൽ, അദ്ദേഹം ബി.എസ്.പി.യിൽ നിന്ന് രാജിവെച്ച് രാഷ്ട്രീയ ലോക്‌ദളിൽ ചേർന്ന് പ്രവർത്തിച്ചു.

പല പ്രാവശ്യം മീററ്റിലെ അദ്ദേഹത്തിന്റെ വാർഡിലെ കൗൺസിലറായിട്ടുള്ള ഖുറൈഷി ഡപ്യൂട്ടി മേയറായും പ്രവർത്തിച്ചിട്ടുണ്ട്.

ഘാർകോഡ മണ്ഡലത്തിൽ ബി.ജെ.പി.യുടെ സ്ഥാനാർത്ഥിയെ തോല്പിച്ച് ഉത്തർപ്രദേശ് നിയമസഭയിലെത്തി.

മീററ്റ് മണ്ഡലത്തിൽ നിന്ന് ബി.ജെ.പിയുടെ തന്നെ ഡോ. ലക്ഷ്മികാന്ത് വാജ്‌പേയിയെ തോല്പിച്ച് വീണ്ടും നിയമസഭയിലെത്തി.

2015 ജനുവരി 7 ന് പാരിസിലെ ഒരു മാധ്യമസ്ഥാപനത്തിൽ 12 പേർ കൊല്ലപ്പെട്ട തീവ്രവാദി ആക്രമണത്തെ ചൂണ്ടി മുഹമ്മദ് പ്രവാചകനെ നിന്ദിക്കുന്നവർ പാരീസിലെ കാർട്ടൂണിസ്റ്റിനെയും മാധ്യമപ്രവർത്തകരെയും പോലെ മരണത്തെ ക്ഷണിച്ച് വരുത്തുന്നവരാണെന്ന് പറഞ്ഞത് വിവാദമായി. ആക്രമണത്തിന് പിന്നിൽ പ്രവർത്തിച്ചവർക്ക് 51 കോടി രൂപ പാരിതോഷികം നൽകുമെന്നും ഖുറേഷി പറഞ്ഞു. 

2006ൽ പ്രവാചകനായ മുഹമ്മദ് നബിയുടെ വിവാദ കാർട്ടൂൺ വരച്ച ഡാനിഷുകാരനായ കാർട്ടൂണിസ്റ്റിനെ കൊലപ്പെടുത്തുന്നവർക്ക് 51 കോടി രൂപ നൽകാൻ തയ്യാറാണെന്ന് പറഞ്ഞതും വിവാദമായിരുന്നു. 


</doc>
<doc id="301214" url="https://ml.wikipedia.org/wiki?curid=301214" title="പുലിയണിപ്പാറ">
പുലിയണിപ്പാറ

ഏറണാകുളം ജില്ലയിലെ പെരുമ്പാവൂരിനു അടുത്തതായ് പാണംകുഴി എന്ന സ്ഥലത്ത് സ്ഥിതി ചെയ്യുന്ന വിനോദസഞ്ചാര കേന്ദ്രം ആണ് പുലിയണിപ്പാറ. 300 ഏക്കറിൽ വ്യാപിച്ചുകിടക്കുന്ന ഈ പാറക്ക് റോഡ്നിരപ്പിൽനിന്ന് 200 അടിയിലേറെ ഉയരവുമുണ്ട്. പെരിയാറിൽ നിന്ന് ഒന്നരക്കിലോമീറ്റർ തെക്കുമാറിയാണ് പ്രകൃതിയുടെ ഈ ഉദ്യാനം. പാണിയേലി പോര് ഇവിടെനിന്ന് അഞ്ചു കിലോമീറ്റർ അകലെയാണ്. സർക്കാർ പുറമ്പോക്കുഭൂമിയായ ഈ പാറയുടെ ഉച്ചിയിൽ പുലിയണിപ്പാറ ഭഗവതിക്ഷേത്രവും സ്ഥിതിചെയ്യുന്നു.


</doc>
<doc id="301222" url="https://ml.wikipedia.org/wiki?curid=301222" title="ഓപ്പൺസ്റ്റാക്ക്">
ഓപ്പൺസ്റ്റാക്ക്

ഇന്റർനെറ്റ് അടിസ്ഥാനമാക്കിയുള്ള ഒരു കമ്പ്യൂട്ടിങ്ങ് രീതിയായ ക്ലൗഡ് കമ്പ്യൂട്ടിങ്ങിങിനു വേണ്ടിയുള്ള പൂർണ്ണമായും സൗജന്യവും, തുറന്ന സോഴ്സ് കോഡുമുള്ള ഒരു സോഫ്‌റ്റ്‌വെയറാണ് ഓപ്പൺസ്റ്റാക്ക്. വിവിധ ഉപയോഗങ്ങൾക്കു വേണ്ടിയുള്ള നിരവധി ഘടകങ്ങൾ ഒന്നിച്ചു ചേർന്ന ഒരു പ്രൊജക്ടാണിത്. നെറ്റ്വർക്കിങ്, സ്റ്റോറേജ്, വെർച്വലൈസേഷൻ തുടങ്ങിയ വിവിധ സേവനങ്ങളെ ഒരുമിച്ചു ചേർത്ത് ഒരു കുടക്കീഴിൽ കൊണ്ടു വന്ന് ഉപയോഗിക്കാൻ ഓപ്പൺസ്റ്റാക്ക് അനുവദിക്കുന്നു. ഉപയോക്താക്കൾക്കായി വെബ് അധിഷ്ഠിത് കൺട്രോൾ പാനലും, കമ്മാൻഡ് ലൈൻ അടിസ്ഥാനമാക്കിയ കൺട്രോളും നിലവിലുണ്ട്. അപ്പാച്ചേ ലൈസൻസിനു കീഴിലാണ് ഓപ്പൺസ്റ്റാക്ക് പ്രവർത്തിക്കുന്നത്.

അമേരിക്കയുടെ ബഹിരാകാശ ഏജൻസിയായ നാസയും, ഇന്റർനെറ്റ് അധിഷ്ഠിത കമ്പനിയായ റാക്ക്സ്പേസും കൂടെ സംയുക്തമായി 2010 ൽ തുടങ്ങിയ പ്രൊജക്ടായിരുന്നു ഓപ്പൺസ്റ്റാക്ക്. നിലവിൽ ഓപ്പൺസ്റ്റാക്ക് ഫൗണ്ടേഷൻ എന്ന സംഘടനയാണ് ഈ പ്രൊജക്ട് നിലനിർത്തിപ്പോരുന്നത്. ഏതാണ്ട് 200ൽ അധികം കമ്പനികൾ ഓപ്പൺസ്റ്റാക്ക് കമ്മ്യൂണിറ്റിയിൽ അംഗങ്ങളായുണ്ട്. റെഡ് ഹാറ്റ്, നെറ്റ്ആപ്പ്, എച്ച്.പി, ഐ.ബി.എം., ഇന്റൽ, സിസ്കോ, യാഹൂ, നെക്സന്റാ, ഒറാക്കിൾ, മിരാന്റിസ് എന്നിവ ഓപ്പൺസ്റ്റാക്ക് കമ്മ്യൂണിറ്റിയുടെ ഭാഗമാണ്.

ഓരോ ആറുമാസത്തെ ഇടവേളകളിലാണ് ഓപ്പൺസ്റ്റാക്കിന്റെ പുതിയ വെർഷനുകൾ പുറത്തിറങ്ങുന്നത്. റിലീസിന്റെ ഓരോ ഘട്ടത്തിലും, കമ്യൂണിറ്റിയിൽ നിന്നും അഭിപ്രായങ്ങളും, നിർദ്ദേശങ്ങളും സംഘടന സ്വീകരിക്കുകയും നടപ്പിലാക്കുകയും ചെയ്യുന്നു. 2015 മെയ് മാസത്തിൽ റിലീസ് ചെയ്യുന്ന വെർഷനായ കിലോയിനു വേണ്ടിയുള്ള സമ്മിറ്റായിരുന്നു അവസാനമായി നടന്നത്, ഇത് 2014 നവംബറിൽ പാരീസിൽ വച്ചാണ് നടന്നത്.

2010 ൽ അമേരിക്കയുടെ ബഹിരാകാശ ഏജൻസിയായ നാസയും, റാക്ക്സ്പേസ് എന്ന ഹോസ്റ്റിംഗ് കമ്പനിയും കൂടെ സംയുക്തമായാണ് ഓപ്പൺസ്റ്റാക്ക് എന്ന പ്രൊജക്ട് തുടങ്ങുന്നത്.
സാധാരണ ഹാർഡ്വെയറുകളുടെ സഹായത്തോടെ ക്ലൗഡ് കമ്പ്യൂട്ടിങ് സേവനം നൽകുന്ന കമ്പനികളെ സഹായിക്കുക എന്ന ഉദ്ദേശത്തോടുകൂടിയാണ് ഈ പ്രൊജക്ട് ആരംഭിക്കുന്നത്. കമ്യൂണിറ്റിയുടെ ആദ്യ റിലീസിന്റെ പേര് ഓസ്റ്റിൻ എന്നതായിരുന്നു. കൃത്യമായ ഇടവേളകളിൽ അപ്ഡേറ്റുകളും, പുതിയ റിലീസുകളും പുറത്തിറക്കാൻ കമ്മ്യൂണിറ്റി തീരുമാനിക്കുകയായിരുന്നു.

2011 ൽ കമ്യൂണിറ്റി ഓപ്പറേറ്റിംഗ് സിസ്റ്റമായ ഉബുണ്ടുവിന്റെ ഡെവലപ്പേഴ്സ്, ഓപ്പൺസ്റ്റാക്കിനെ അവരുടെ പുതിയ വെർഷനിലേക്ക് ഉൾപ്പെടുത്താൻ തീരുമാനിച്ചു. ഓപ്പൺസ്റ്റാക്കിന്റെ ബെക്സർ എന്ന വെർഷൻ ഉബുണ്ടു, അവരുടെ പുതിയ റിലീസായ 11.10 ന്റെ കൂടെ പുറത്തിറക്കി. ഉബുണ്ടു ഓപ്പൺസ്റ്റാക്കിന് പൂർണ്ണമായ സപ്പോർട്ട് നൽകുമെന്ന് അവരുടെ സ്പോൺസർ കമ്പനിയായ കനോനിക്കൽ പ്രഖ്യാപിച്ചു.

ഡെബിയൻ അവരുടെ ഏഴാമത്തെ റിലീസായ വീസിയിൽ ഓപ്പൺസ്റ്റാക്കിന്റെ കാക്ടസ് വെർഷൻ കൂടി ഉൾപ്പെടുത്തി. 2012 ൽ റെഡ്ഹാറ്റ് അവരുടെ ഓപ്പൺസ്റ്റാക്ക് ഡിസ്ട്രിബ്യൂഷൻ പ്രസിദ്ധപ്പെടുത്തി. ജൂലൈ 2013 ലെ ഓപ്പൺസ്റ്റാക്കിന്റെ ഗ്രിസ്സി റിലീസോടെ, റെഡ്ഹാറ്റ് ഓപ്പൺസ്റ്റാക്കിന് പൂർണ്ണമായ കൊമേഴ്സ്യൽ സപ്പോർട്ടും പ്രഖ്യാപിച്ചു.

ഒരു മോഡുലാർ ആർകിടെക്ചറിലുള്ള സംവിധാനമാണ് ഓപ്പൺസ്റ്റാക്ക്. ഓരോ ഘടകങ്ങൾക്കു പ്രത്യേക കോഡുകൾ നൽകിയിരിക്കുന്നു.
ക്ലൗഡ് കമ്പ്യൂട്ടിങ്ങിൽ ഹൈപ്പർവൈസറുകളിൽ വിർച്വൽ മെഷീനുകളെ കൈകാര്യം ചെയ്യുന്ന ഘടമാണ് നോവ. ലഭ്യമായ റിസോഴ്സുകളെ വെച്ച് വിർച്വൽ മെഷീനുകളെ മാനേജു ചെയ്യാനായാണ് ഈ ഘടകം തയ്യാറാക്കിയിരിക്കുന്നു. വിപണിയിൽ ഇന്ന് നിലവിലുള്ള എല്ലാ ഹൈപ്പർവൈസറുകളുമായി ചേർന്ന് പ്രവർത്തിക്കാൻ നോവക്കു സാധിക്കുന്നു. ബെയർ മെറ്റൽ പ്രൊവിഷനിംഗും, ഹൈപെർഫോമൻസ് കമ്പ്യൂട്ടിങും നോവയിലൂടെ സാധ്യമാവുന്നു. കേണൽ ബേസ്ഡ് വെർച്ച്വൽ മെഷീൻസ് (കെ.വി.എം), വിഎംവേയർ, ഹൈപ്പർ-വി തുടങ്ങിയ എല്ലാ ഹൈപ്പർവൈസറുകളേയും മാനേജ് ചെയ്യാൻ പ്രാപ്തമാണ് നോവ.




ബ്ലോക്ക് സ്റ്റോറേജ് മാനേജ്മെന്റിനുള്ള ഓപ്പൺസ്റ്റാക്ക് ഘടകമാണ് സിൻഡർ. ചിരസ്ഥായിയായി നിലനിൽക്കുന്ന സ്റ്റോറേജുകളെ വിർച്വൽ മെഷീനുകളുമായി ബന്ധിപ്പിക്കുക, സ്റ്റോറേജുകളിലെ വോള്യങ്ങൾ മാനേജു ചെയ്യുക എന്ന ജോലി നിർവഹിക്കുന്ന ഘടകമാണ് സിൻഡർ.


ഓപ്പൺസ്റ്റാക്കിന്റെ വെബ് അധിഷ്ഠിത ഡാഷ്ബോഡാണ് ഹൊറൈസോൺ. വെബ് കൺട്രോൾ പാനലായ ഹൊറൈസോൺ, ഉപയോക്താക്കളുടെ നിർദ്ദേശങ്ങൾ എപിഎെ വഴി ഓപ്പൺസ്റ്റാക്കിന്റെ ബന്ധപ്പെട്ട ഘടകങ്ങൾക്കു കൈമാറുന്നു. മറ്റു സോഫ്ട്വെയർ ദാതാക്കളുടെ ഉൽപ്പന്നങ്ങൾ ഹൊറെസോണുമായി ബന്ധിപ്പിക്കാനുള്ള സൗകര്യവും ഓപ്പൺസ്റ്റാക്ക് നൽകുന്നു. ഉദാഹരണത്തിന്, മോണിറ്ററിങ്, ബില്ലിങ് എന്നീ ആവശ്യങ്ങൾക്കായി, മറ്റു സോഫ്ടുവെയറുകൾ ഉപയോക്താക്കൾക്ക് ഓപ്പൺസ്റ്റാക്കിൽ ഉപയോഗിക്കാം. സേവനദാതാക്കൾക്ക് മാറ്റം വരുത്തി ഉപയോഗിക്കാവുന്ന തരത്തിലുള്ള ഡാഷ്ബോഡാണിത്. അപ്പാച്ചെ വെബ് സർവർ ഉപയോഗിച്ചാണ് ഹൊറൈസോൺ പ്രവർത്തിക്കുന്നത്.

ഉപയോക്താക്കൾക്ക് ഓപ്പൺസ്റ്റാക്കിലേക്ക് പ്രവേശനം സാധ്യമാക്കുന്നതും, അനുവദിക്കപ്പെട്ടിട്ടുള്ള അവകാശങ്ങൾ ലഭ്യമാക്കുന്നതും കീസ്റ്റോണിലൂടെയാണ്. ഓപ്പൺസ്റ്റാക്കിലെ ഐഡൻഡിറ്റി സേവനമാണ് കീസ്റ്റോൺ. കീസ്റ്റോണിന്റെ പ്രധാന കർത്തവ്യങ്ങൾ താഴെ പറയുന്നതാണ്.
ഓപ്പൺസ്റ്റാക്ക് ഇൻസ്റ്റാളേഷൻ സമയത്ത് ഓരോ ഘടങ്ങളും കീസ്റ്റോണിൽ രജിസ്റ്റർ ചെയ്തിരിക്കണം. എല്ലാ ഘടകങ്ങളും പ്രവർത്തനക്ഷമമാണെന്നും, അവ നെറ്റ്വർക്കിൽ ലഭ്യമാണെന്നും ഉറപ്പു വരുത്തുന്നത് കീസ്റ്റോണാണ്. മെസ്സേജിങ് സിസ്റ്റത്തിലൂടെയാണ് കീസ്റ്റോൺ ഇത് സാധ്യമാക്കുന്നത്.

ഓപ്പൺസ്റ്റാക്കിലെ ഇമേജ് റെപ്പോസിറ്ററിയാണ് ഗ്ലാൻസ്. ഉപയോക്താക്കൾക്ക് ആവശ്യമാ വിർച്വൽ മെഷീൻ ഇമേജുകൾ എപിഐ നിർദ്ദേശങ്ങൾക്കനുസരിച്ച് ലഭ്യമാക്കുക എന്നതാണ് ഗ്ലാൻസിന്റെ കർത്തവ്യം. ഇമേജുകൾ സംഭരിച്ചിരിക്കുന്നത്, മിക്കവാറും, സ്റ്റോറേജുകളിലായിരിക്കുന്നതുകൊണ്ട്, ഗ്ലാൻസ് സിൻഡറുമായും, സ്വിഫ്ടുമായും ചേർന്നു പ്രവർത്തിക്കുന്നു.

ഓപ്പൺസ്റ്റാക്കിൽ ലഭ്യമായ ഓർക്കസ്ട്രേഷൻ സേവനഘടകമാണ് ഹീറ്റ്. ഒരു ടെംപ്ലേറ്റ് ഫയലിലൂടെ ഒരു ക്ലൗഡ് സർവ്വീസ് നിർമ്മിക്കാൻ സാധിക്കും എന്നതാണ് ഹീറ്റ് സർവ്വീസിന്റെ പ്രത്യേകത. വിർച്വൽ മെഷീൻ, സി.പി.യു, മെമ്മറി, ഫ്ലോട്ടിങ് ഐ.പി, ഫിക്സഡ് ഐ.പി, വോള്യം, സെക്യൂരിറ്റി ഗ്രൂപ്സ്, യൂസേഴ്സ് എന്നീ ഘടകങ്ങളെല്ലാം ഒരു ടെംപ്ലേറ്റ് ഫയലിൽ നിർവചിക്കുകയും, അതിനെ കമ്മാൻഡ് ലൈൻ വഴിയോ, വെബ് വഴിയോ ആക്ടിവേറ്റ് ചെയ്യുന്നതുമാണ് ഹീറ്റ് ചെയ്യുന്നത്.

ഓപ്പൺസ്റ്റാക്കിലെ നെറ്റ്വർക്കിങ് ഘടകമാണ് ന്യൂട്രോൺ. മുൻ റിലീസുകളിൽ ഈ ഘടകം ക്വോണ്ടം എന്നാണ് അറിയപ്പെട്ടിരുന്നത്. ഓപ്പൺസ്റ്റാക്ക് ഘടകങ്ങളെ പരസ്പരം ബന്ധിപ്പിച്ചു നിറുത്തുന്നതും, വിർച്വൽ മെഷീനാവശ്യമായ നെറ്റ്വർക്കിങ് സേവനം ഒരുക്കുന്നതും ന്യൂട്രോൺ ആണ്. വിർച്വൽ മെഷീനാവശ്യമായ ഐ.പി.അഡ്രസ്സുകൾ, വിർച്വൽ റൗട്ടറുകൾ, ഫ്ലോട്ടിങ് ഐ.പി എന്നിവ കൈകാര്യം ചെയ്യുന്നത് ന്യുട്രോണാണ്. ന്യൂട്രോൺ ഓപ്പൺസ്റ്റാക്കിലെ ഒരു സുപ്രധാന ഘടകമാണ്.

ഫയർവാൾ-അസ്-എ-സർവ്വീസ്, ലോഡ്ബാലൻസർ-അസ്-എ-സർവ്വീസ്, വിപിഎൻ-അസ്-എ-സർവ്വീസ് എന്നീ നെറ്റ്വർക്കിങ് സേവനങ്ങൾ ന്യൂട്രോണിന്റെ സഹായത്തോടെയാണ് സാധ്യമാവുന്നത്.

ഓപ്പൺസ്റ്റാക്കിലെ ഒബ്ജക്ട് സ്റ്റോറേജിനു വേണ്ടിയുള്ള ഘടമാണ് സ്വിഫ്ട്. പൂർണ്ണമായും എപിഐ സംവിധാനത്തിലൂടെ പ്രവർത്തിക്കുന്ന ഈ ഘടകത്തിന് വളരെ വലിയ തോതിലുള്ള വിവരങ്ങൾ കൈകാര്യം ചെയ്യാൻ കഴിയും.


</doc>
<doc id="301225" url="https://ml.wikipedia.org/wiki?curid=301225" title="ശീതളനാഥൻ">
ശീതളനാഥൻ

ജൈനമത വിശ്വാസപ്രകാരം 10-ആമത്തെ തീർത്ഥങ്കരനാണ് പുഷ്പദന്തൻ. ഇക്ഷ്വാകു വംശത്തിൽ ജനിച്ച ഇദ്ദേഹത്തിന്റെ പിതാവ് മഹാരാജാ ദൃഢരഥനും മാതാവ് നന്ദാറാണിയുമാണ്. മാഘമാസത്തിലെ കൃഷ്ണപക്ഷത്തിലെ 12ആം ദിനത്തിലാണ് ഇദ്ദേഹം ജനിച്ചത്.


</doc>
<doc id="301228" url="https://ml.wikipedia.org/wiki?curid=301228" title="റാഫേൽ ലൊസാനോ ഹെമ്മർ">
റാഫേൽ ലൊസാനോ ഹെമ്മർ

ഇലക്ട്രോണിക് ഉപകരണങ്ങളാൽ നിരവധി വിന്യാസങ്ങളൊരുക്കിയിട്ടുള്ള മെക്‌സിക്കൻ കലാകാരനാണ് റാഫേൽ ലൊസാനോ ഹെമ്മർ(ജനനം : 1967). കാനഡയിലെ മോൺട്രെയാലിലും സ്പെയിനിലെ മാഡ്രിഡിലും കേന്ദ്രീകരിച്ച് പ്രവർത്തിക്കുന്നു. സർവൈലൻസ് പോലുള്ള അതിനൂതനസാങ്കേതിക വിദ്യകളെ അട്ടിമറിക്കുന്ന പൊതു
പ്രതിഷ്ഠാപനങ്ങളാണ് റഫായേൽ ലൊസാനോ - ഹെമ്മറിന്റെ കലാസൃഷ്ടികൾ. നമ്മുടെ കാലത്തെ നിർണ്ണയിക്കുന്ന വൈജ്ഞാനിക-സർവൈലൻസ് ശൃംഖലകളെ പ്രതിഫലിപ്പിക്കുന്നവയാണ് ഹെമ്മറിന്റെ സൃഷ്ടികൾ. കാഴ്ചക്കാരെ പങ്കാളികളാക്കുന്ന കലാസൃഷ്ടികളാണ് ഇവയിൽ പലതും.

മെക്സിക്കോയിൽ ജനിച്ച റാഫേൽ ഭൗതിക രസതന്ത്രത്തിൽ ബിരുദം നേടി. 1985 ൽ കാനഡയിലേക്കു കുടിയേറി. രസതന്ത്രത്തിൽ ചില ഗവേഷണങ്ങളിൽ മുഴുകുകയും ജേണലുകളിൽ ശാസ്ത്ര ലേഖനങ്ങൾ പ്രസിദ്ധപ്പെടുത്തുകയും ചെയ്തെങ്കിലും പിന്നീട് കലാ പ്രവർത്തനങ്ങളിലേക്കു തിരിഞ്ഞു. ലോകത്തിന്റെ പല ഭാഗങ്ങളിൽ നിരവധി ഇലക്ട്രോണിക് പ്രതിഷ്ഠാപനങ്ങൾ സൃഷ്ടിച്ചു. കാഴ്ചക്കാരന് നിരന്തര സംവാദത്തിന്റെ അനന്ത സാദ്ധ്യതകളാണ് റാഫേലിന്റെ സൃഷ്ടികൾ നൽകുന്നത്. വൈവിദ്ധ്യമാർ ദൃശ്യ - ശ്രാവ്യ സാങ്കേതിക വിദ്യകൾ അദ്ദേഹം പ്രയോജനപ്പെടുത്തുന്നു. 
കവി ഒക്ടോവിയോ പാസിന്റെ അർദ്ധസഹോദരന്റെ പുത്രനാണ്.

ഇദ്ദേഹത്തിന്റെ 'പാൻ- ആൻതം' എന്ന വിന്യാസം 2014 ലെ കൊച്ചി മുസിരിസ് ബിനലെയുടെ ഭാഗമായി ഡേവിഡ് ഹാളിൽ പ്രദർശിപ്പിച്ചിരുന്നു. പാൻ ആന്തെം (2014) ലോകരാഷ്ട്രങ്ങളുടെ സൈനിക ചെലവുകളെ ആസ്പദമാക്കുന്ന ഒരു ശബ്ദസംവിധാനമാണിത്. ഒരു ചുമരിൽ നിരത്തി ഘടിപ്പിച്ചിരിക്കുന്ന സ്പീക്കറുകളിൽ നിന്നു രാജ്യങ്ങളുടെ ദേശീയഗാനങ്ങൾ കേൾക്കാം. കാഴ്ചക്കാരന്റെ സ്ഥാനമനുസരിച്ച് വ്യത്യസ്ത ദേശങ്ങളുടെ ദേശീയഗാനങ്ങൾ കേൾക്കാം. ദേശരാഷ്ട്രങ്ങളുടെ സൈനിക ചെലവുകളുടെ അടിസ്ഥാനത്തിലാണ് സ്പീക്കറുകൾ ക്രമീകരിച്ചിരിക്കുന്നത്. ഇടതുവശത്ത് സൈന്യങ്ങളേയില്ലാ രാജ്യങ്ങളായ കോസ്റാറീക്ക, ഐസ് ലാന്റ്, അൻഡോറ എന്നിവയിൽ തുടങ്ങി വലതു വശത്ത് അമേരിക്ക വരെയെത്തുന്നു ഈ നിര.



</doc>
<doc id="301230" url="https://ml.wikipedia.org/wiki?curid=301230" title="ശ്രേയാംസനാഥൻ">
ശ്രേയാംസനാഥൻ

ജൈനമതത്തിലെ പതിനൊന്നാമത്തെ തീർത്ഥങ്കരനാണ് സുമതിനാഥൻ. മഹാരാജാവ് വിഷ്ണുരാജന്റെയും മഹാറാണി വിഷ്ണുദ്രിയുടെയും പുത്രനാനായാണ് സുമതിനാഥൻ ജനിച്ചത്. ഫാൽഗുനമാാസത്തിലെ കൃഷ്ണപക്ഷത്തിൽ 12-ആം ദിനമായിരുന്നു ഇദ്ദേഹത്തിന്റെ ജനനം. സാരാനാഥിനു സമീപമുള്ള സിംഹപുരിയിൽ വെച്ചാണ് ശ്രേയാംസനാഥൻ ജനിച്ചത്. 


</doc>
<doc id="301239" url="https://ml.wikipedia.org/wiki?curid=301239" title="അക്‌ബർ പദംസി">
അക്‌ബർ പദംസി

ആധുനിക ഭാരതീയ ചിത്രകാരന്മാരിൽ പ്രമുഖനായിരുന്നു അക്‌ബർ പദംസി(12 ഏപ്രിൽ 1928 - 6 ജനുവരി 2020). നിറങ്ങളും രൂപങ്ങളും ഉപയോഗിച്ച് പരീക്ഷണങ്ങൾ നടത്തുന്നതിൽ ഏറെ പ്രശസ്തനാണ്. പത്മഭൂഷൺ പുരസ്കാരം ലഭിച്ചിട്ടുണ്ട്. 
മുംബൈയിൽ, ഗുജറാത്തിൽ നിന്ന് കുടിയേറിയ മുസ്ലീം കുടുംബത്തിൽ ജനിച്ചു.വിദ്യാർത്ഥിയായിരിക്കെ തന്നെ, അക്ബർ പദംസി, മുംബൈയിലെ ബോംബെ പ്രോഗ്രസ്സീവ് ആർട്ടിസ്റ്റ് ഗ്രൂപ്പുമായി (1947ൽ രൂപീകരിക്കപ്പെട്ട പി.എ.ജി) ബന്ധം പുലർത്തിയിരുന്നു. ഫ്രാൻസിസ് ന്യൂട്ടൺ സൂസ, എസ്.എച്ച്. റാസ, എം.എഫ്. ഹുസൈൻ എന്നിവരായിരുന്നു ഈ സംഘത്തിലെ പ്രധാനികൾ. സ്വാതന്ത്ര്യാനന്തര ഇന്ത്യയിലെ ആധുിനിക കലാ പ്രസ്ഥാനങ്ങളെ ഏറ്റവുമധികം സ്വാധീനിച്ച സംഘടയായിരുന്നു പി.എ.ജി. റാഡിക്കൽ രചനകളുടെ പേരിലാണ് കൂടുതൽ അറിയപ്പെട്ടിരുന്നതെങ്കിലും ചലച്ചിത്രനിർമാതാവും ഫൊട്ടോഗ്രഫറും ലിത്തോഗ്രഫറും ശിൽപിയുമായി അദ്ദേഹം തിളങ്ങി. ഓയിൽ പെയിന്റിങ്, പ്ലാസ്റ്റിക് എമൽഷൻ, വാട്ടർ കളർ, കംപ്യൂട്ടർ ഗ്രാഫിക്സ് എന്നിവയിലും പ്രാഗല്ഭ്യം പ്രകടമാക്കി. ഇന്ത്യയിലും വിദേശത്തും വിവിധ ഗാലറികളിൽ അദ്ദേഹത്തിന്റെ ചിത്രങ്ങൾ ഇടം പിടിച്ചിട്ടുണ്ട്. 1969-ൽ അക്‌ബർ പദംസിക്ക് ജഹർലാൽ നെഹ്രു ഫെല്ലോഷിപ്പുമായി ബന്ധപ്പെട്ട് ലഭിച്ച ധന സഹായം ഉപയോഗിച്ച്, വ്യത്യസ്ത കലാരൂപങ്ങളിൽ പ്രവർത്തിക്കുന്നവർക്കിടയിൽ കലാപരമായ കൈമാറ്റം സാധ്യമാക്കുന്നതിനുള്ള 'ഇന്റർ ആർട്ട് വിഷൻ എക്സ്ചേഞ്ച് വർക്ക്ഷോപ്പ്' (വ്യൂ, 1969 - 71) എന്ന സ്ഥാപനം രൂപീകരിച്ചു. വ്യൂവിൽ വച്ചാണ് 'സിസിഗി' എന്നും 'ഇവന്റ്സ് ഇൻ എ ക്ളൌഡ് ചേംബർ' എന്നും പേരുള്ള രണ്ട് ചെറിയ സിനിമകൾ പദംസി എടുക്കുന്നത്. ഇതിൽ ഇവന്റ്സ് ഇൻ എ ക്ളൌഡ് ചേംബറി ന്റെ ഒരു കോപ്പി പോലും ഇപ്പോൾ ലഭ്യമല്ല.

അവസാന കാലത്ത് കോയമ്പത്തൂർ ഇഷാ സെന്ററിൽ ഭാര്യ ഭാനുവിനോടൊപ്പം ദീർഘനാളുകളായി താമസിച്ചുവന്ന അക്ബർ പദംസി. 2020 ജനുവരി 6 ന് 91ാം വയസിൽ അന്തരിച്ചു.
അനിമേറ്ററായ രാം കുമാറുമായി സഹകരിച്ചാണ് പദംസി സിസിഗി (1970) എന്ന ചെറു സിനിമ എടുത്തത്. തത്ത്വശാസ്ത്രത്തിലും ജ്യോതിശാസ്ത്രത്തിലും ഈ പദത്തിനുള്ള അർത്ഥങ്ങളാണ് സിനിമയുടെ ശീർഷകമായ സിസിഗി ഓർമ്മപ്പെടുത്തുന്നത്. രണ്ട് വൈരുദ്ധ്യങ്ങളുടെ കൂട്ടായ്മ എന്ന് തത്ത്വശാസ്ത്ര പദാവലിയിലും ഭൂഗുരുത്വ സംവിധാനത്തിനുള്ളിൽ ഗ്രഹങ്ങളുടെ രേഖീയമായ അണിചേരൽ എന്നു ജ്യോതിശാസ്ത്രത്തിലും ഈ പദത്തിന് വിവക്ഷയുണ്ട്. പദംസി വരച്ച ആയിരത്തോളം വരുന്ന ചിത്രങ്ങൾ ഉപയോഗിച്ചാണ് ഈ സ്റ്റോപ്പ് മോഷൻ സിനിമ നിർമ്മിച്ചിരിക്കുന്നത്. 'രൂപങ്ങളെ പ്രോഗ്രാം ചെയ്യുന്നതിന് ഒരു ഗണിതശാസ്ത്ര തത്ത്വം എന്ന നിലയിലാണ് ഈ സിനിമ വികസിക്കുന്നത്. ഒരു വൃത്തവുമൊത്ത് ഇണങ്ങാൻ വിസമ്മതം കാണിക്കുന്ന ഒരു രേഖ കാണിച്ചു കൊണ്ടാണ് സിനിമ തുടങ്ങുന്നു. തുടർന്ന്, ഒരു സംഖ്യാമാട്രിക്സ് രൂപപ്പെടുത്തുന്നതിന് സ്വയം പുനഃക്രമീകരിക്കപ്പെടുന്ന തിരശ്ചീനവും ലംബവുമായ രേഖകൾ പ്രത്യക്ഷപ്പെടാൻ തുടങ്ങുന്നു. ഇതിൽ നിന്ന് ഒരു ഗ്രിഡ് രൂപപ്പെടുത്തുന്നതിായി പദംസി വരച്ച സംയുക്ത രൂപങ്ങളാണ് ഉപയോഗിക്കപ്പെടുന്നത്. രാത്രിയിലെ ആകാശത്ത് പ്രത്യക്ഷപ്പെടുന്ന നക്ഷത്രസമൂഹങ്ങളുടെ രൂപരേഖ വരയ്ക്കുന്നത് പോലെ, ഈ ഗ്രിഡിൽ ബിന്ദുക്കൾ ബന്ധിപ്പിക്കപെടുന്നു. രേഖകളുടെ അനന്തമായ കൂടിച്ചേരലുകളും, ഉള്ളിലുള്ള ആകൃതികൾ വെളിപ്പെടുത്തുന്നതിന് സ്വയം അലിഞ്ഞില്ലാതാകുന്ന രൂപങ്ങളുടെ നാടകീയമായ ഘോഷയാത്രയും തുടർന്ന് സൃഷ്ടിക്കപ്പെടുന്നു.
സിസിഗിയുടെ അർത്ഥം. 
മുംബൈ ജഹാംഗിർ ആർട് ഗാലറിയിൽ 1954 ൽ നടത്തിയ ചിത്രപ്രദർശനത്തോടെയായിരുന്നു അരങ്ങേറ്റം. പൂർണനഗ്നത ചിത്രീകരിച്ചതു വിവാദമായി. പൊലീസ് ആവശ്യപ്പെട്ടിട്ടും ചിത്രം നീക്കാതിരുന്നതിനെ തുടർന്ന് അറസ്റ്റിലായി. പരസ്യമായി പ്രദർശിപ്പിക്കരുതെന്ന വ്യവസ്ഥയോടെ ചിത്രം പദംസിക്ക് തിരികെ നൽകാൻ കോടതി പിന്നീട് ഉത്തരവായി.
പദംസിയുടെ ചെറു ചിത്രം സിസിഗി (1970) ആണ് കൊച്ചി-മുസിരിസ് ബിനാലെ 2014-ൽ പ്രദർശിപ്പിക്കുന്നത്.



</doc>
<doc id="301248" url="https://ml.wikipedia.org/wiki?curid=301248" title="സ്റ്റെഫാൻ ചാർബോണർ">
സ്റ്റെഫാൻ ചാർബോണർ

പ്രമുഖ ഫ്രഞ്ച് ഹാസ്യ വാരികയായ ഷാർലി എബ്ദോയുടെ എഡിറ്റർ ഇൻ ചീഫും കാർട്ടൂണിസ്റ്റുമായിരുന്നു ചാർബ് എന്നറിയപ്പെട്ടിരുന്ന സ്റ്റെഫാൻ ചാർബോണർ(21 ഓഗസ്റ്റ് 1967 – 7 ജനുവരി 2015) . 2015 ജനുവരി ഏഴിന് മധ്യ പാരീസിലുള്ള ഷാർലി എബ്ദോയുടെ ഓഫീസിന് നേർക്ക് നടന്ന വെടിവെയ്പിൽ കൊല്ലപ്പെട്ടു. 

തീവ്ര ഇടതു പക്ഷ നിലപാടുകളുണ്ടായിരുന്ന സ്റ്റെഫാൻ ഇസ്ലാമിക് തീവ്രവാദത്തിന്റെ കടുത്ത വിമർശകനായിരുന്നു. പ്രവാചകനെ പത്രാധിപരായി ക്ഷണിച്ചുകൊണ്ട് അദ്ദേഹത്തിന്റെ ആക്ഷേപഹാസ്യരേഖാചിത്രം പുറംചട്ടയിൽ നൽകിയതിന് 2011 ൽ ഷാർലി എബ്ദോയുടെ ഓഫീസിനുനേരെ ബോംബാക്രമണമുണ്ടായി. ഇസ്ലാമിക് സ്റ്റേറ്റിന്റെ നേതാവായ അബുബക്കർ അൽ ബാഗ്ദാദിയുടെ കാർട്ടൂൺ വാരിക ട്വിറ്ററിൽ പ്രസിദ്ധീകരിച്ചതിനെത്തുടർന്നുള്ള ഭീഷണിമൂലം സ്റ്റെഫാന് പ്രത്യകം അംഗരക്ഷകരെ വെച്ചിരുന്നു.
തന്റെ നിലപാടുകൾക്കെതിരെ ഉയർന്ന വിമർശനങ്ങളെയും ഭീഷണികളെയും സ്റ്റെഫാൻ തള്ളിക്കളഞ്ഞിരുന്നു. 
എന്നായിരുന്നു സ്റ്റെഫാൻ ചാർബോണറുടെ നിലപാട്.


</doc>
<doc id="301255" url="https://ml.wikipedia.org/wiki?curid=301255" title="വാസുപൂജ്യൻ">
വാസുപൂജ്യൻ

ജൈനമതത്തിലെ പന്ത്രണ്ടാമത്തെ തീർത്ഥങ്കരനാണ് വാസുപൂജ്യൻ.ഇക്ഷ്വാകുവംശത്തിലെ മഹാരാജാവ് വാസുപൂജ്യന്റെയും മഹാറാണി ജയാദേവിയുടെയും പുത്രനാനായാണ് വാസുപൂജ്യൻ ജനിച്ചത്. ഫാൽഗുനമാാസത്തിലെ കൃഷ്ണപക്ഷത്തിൽ 14-ആം ദിനമായിരുന്നു ഇദ്ദേഹത്തിന്റെ ജനനം. 


</doc>
<doc id="301257" url="https://ml.wikipedia.org/wiki?curid=301257" title="വിമലനാഥൻ">
വിമലനാഥൻ

ജൈനമതത്തിലെ പതിമൂന്നാമത്തെ തീർത്ഥങ്കരനാണ് വിമലനാഥൻ .ഇക്ഷ്വാകുവംശത്തിലെ മഹാരാജാവ് കൃതവർമ്മന്റെയും മഹാറാണി ശ്യാമാദേവിയുടെയും പുത്രനാനായാണ് വിമലനാഥൻ ജനിച്ചത്. മാഘ മാസത്തിലെ ശുക്ലപക്ഷത്തിൽ 3-ആം ദിനമായിരുന്നു ഇദ്ദേഹത്തിന്റെ ജനനം.


</doc>
<doc id="301263" url="https://ml.wikipedia.org/wiki?curid=301263" title="മൈത്രിപാല സിരിസേന">
മൈത്രിപാല സിരിസേന

2015 ജനുവരിയിൽ നടന്ന ശ്രീലങ്കൻ പ്രസിഡന്റ് തിരഞ്ഞെടുപ്പിൽ ശ്രീലങ്കയുടെ പ്രസിഡന്റായി തിരഞ്ഞെടുക്കപ്പെട്ട രഷ്ട്രിയ നേതാവാണ് മൈത്രിപാല സിരിസേന(, ), മുഴുവൻ പേര് പല്ലേവാട്ടേ ഗമരലാലഗെ മൈത്രിപാല യാപ സിരിസേന എന്നാണ്. 1951 സെപ്റ്റംബർ 3-ന് ജനിച്ചു. ശ്രീലങ്ക ഫ്രീഡം പാർട്ടിയുടെ നേതാവാണ്. ജയന്തി പുഷ്പകുമാരിയാണ് ഭാര്യ.

രജപക്സേ മന്ത്രിസഭയിൽ ആരോഗ്യമന്ത്രിയായിരുന്ന സിരിസേന ഭരണപക്ഷത്ത് നിന്ന് രാജിവെച്ച് പ്രതിപക്ഷ പാർട്ടികളോട് ചേർന്നാണ് 2015 ലെ തിരഞ്ഞെടുപ്പിൽ മൽസരിച്ച് രജപക്സേയെ തോല്പിച്ച് അധികാരത്തിലെത്തിയത്.


</doc>
<doc id="301277" url="https://ml.wikipedia.org/wiki?curid=301277" title="കൈപ്പീരങ്കി">
കൈപ്പീരങ്കി

തീ ആയുധങ്ങളുടെ ആദ്യത്തെ രൂപമാണ്‌ കൈപ്പീരങ്കികൾ (). ഏറ്റവും പഴക്കമേറിയ നീക്കാവുന്നതും അതേസമയം ഏറ്റവും ലളിതമായതുമായ തീ ആയുധമാണ് ഇത്. ഇന്നത്തെ കൈത്തോക്കുകളുടെ പൂർവ്വികനായി ഇത് കണക്കാക്കപ്പെടുന്നു. കിഴക്കൻ ഏഷ്യയിൽ കൈപ്പീരങ്കികൾ വ്യാപകമായി ഉപയോഗിച്ചിരുന്നു. പിന്നീട് ഇതിന്റെ ഉപയോഗം യൂറോപിലെത്തുകയും 1520-കൾ വരെ നിലനില്ക്കുകയും ചെയ്തിരുന്നു

പീരങ്കി

ഇംഗ്ലീഷ് വിക്കിപീഡിയ


</doc>
<doc id="301280" url="https://ml.wikipedia.org/wiki?curid=301280" title="ഉമർ ഫാത്തിമയുടെ വീട്ടിൽ">
ഉമർ ഫാത്തിമയുടെ വീട്ടിൽ

ഉമർ ഫാത്തിമയുടെ വീട്ടിൽ എന്ന വിഷയം ഇസ്ലാമിക ചരിത്രത്തിലെ ഒരു വിവാദ വിഷയത്തെ പരാമർശിക്കുന്നു. എ. ഡി. 632 ജൂൺ മാസത്തിൽ മുഹമ്മദ് നബി അന്തരിച്ചതിനനുബന്ധിച്ച് മുസ്ലീങ്ങളുടെ ഇനിയുള്ള (ഖലീഫ) നേതാവാര് എന്ന വിഷയത്തിൽ മുസ്ലിം സമുദായത്തിൽ വിഭിന്ന അഭിപ്രായങ്ങൾക്ക് വഴിയൊരുക്കി. ഒരു വിഭാഗം അബുബക്കറിനെ ഖലീഫയാക്കാൻ തീരുമാനിച്ചു. ഇവരിൽ പ്രമാണി ഉമർ ബിൻ ഖത്താബായിരുന്നു. അവർ മുഹമ്മദ് നബിയുടെ മകളുടെ ഭർത്താവ് അലി ബിൻ അബിതാലിബിന്റെ പിന്തുണ നേടാൻ അവരുടെ വീട്ടിലേയ്ക്ക് ഒരു സായുധ സംഘമായി എത്തിച്ചേർന്നു. അലി പുറത്ത് വന്നു അബു ബക്കറിന് പിന്തുണ പ്രഖ്യാപിച്ചില്ലെങ്കിൽ വീട് കത്തിക്കും എന്നായിരുന്നു ഉമർ അവിടെ നിന്ന് പ്രഖ്യാപിച്ചത്. സ്ഥിതിഗതികൾ വഷളായിത്തുടങ്ങിയതോടെ ഉമർ അവരുടെ വീട്ടിന്റെ വാതിൽ ചവിട്ടിപ്പൊളിച്ചു. ആ സമയത്ത് വാതിലിനു പുറകിൽ നിന്നിരുന്ന മുഹമ്മദ് നബിയുടെ പുത്രി ഫാത്തിമയ്ക്ക് പരിക്കേറ്റു. പൂർണ്ണ ഗർഭിണിയായിരുന്ന ഇവർക്ക് അന്ന് കിട്ടിയ പരിക്കാണ് അവരുടെ മരണകാരണം എന്ന് തബാരി മുതലായ ചരിത്രകാരന്മാർ രേഖപ്പെടുത്തിയിട്ടുണ്ട്. 


</doc>
<doc id="301296" url="https://ml.wikipedia.org/wiki?curid=301296" title="അഷ്‌റഫ് താമരശ്ശേരി">
അഷ്‌റഫ് താമരശ്ശേരി

പ്രവാസി ഭാരതീയ സമ്മാനത്തിന് അർഹനായ പ്രവാസി വ്യവസായിയും സാമൂഹ്യ പ്രവർത്തകനുമാണ് അഷ്‌റഫ് താമരശ്ശേരി . ഗൾഫിൽനിന്ന് മൃതദേഹങ്ങൾ നാട്ടിലെത്തിക്കുന്നതിന് പ്രവാസികൾക്ക് അഷ്‌റഫ് ചെയ്യുന്ന സേവനങ്ങളാണ് പരിഗണിച്ചത്.
കോഴിക്കോട് താമരശ്ശേരി ചുങ്കം സ്വദേശിയായ ഇദ്ദേഹം 16 വർഷമായി അജ്മാനിലാണ് പ്രവർത്തിക്കുന്നത്. യു.എ.ഇയിൽവെച്ച് മരണപ്പെട്ട രണ്ടായിത്തിലേറെ പ്രവാസികളുടെ മൃതദേഹം അഷ്റഫ് നാട്ടിലെത്തിച്ചിട്ടുണ്ട്. അഷ്റഫിൻെറ ജീവിതത്തെ കുറിച്ച് 'പരേതർക്കൊരാൾ' എന്ന പുസ്തകം പുറത്തിറങ്ങിയിരുന്നു.


</doc>
<doc id="301321" url="https://ml.wikipedia.org/wiki?curid=301321" title="രാക്ഷസക്കവണ">
രാക്ഷസക്കവണ

രാക്ഷസക്കവണ (ഇംഗ്ലീഷ്:Trebuchet) ഒരുതരം കവണയാണ്.ഇവ യൂറോപ്പിലും അറേബ്യയിലും വ്യാപകമായി 1200-കൾ ഓടെ ഉപയോഗിച്ചിരുന്നു.രാക്ഷസക്കവണ തന്നെ 3 വിധത്തിലുണ്ട്.കൈ രാക്ഷസക്കവണ(Hand trebuchet),ഭാരമുപയോഗിക്കുന്ന രാക്ഷസക്കവണ,ട്രാക്ഷൻ രാക്ഷസക്കവണ. ഇവയിൽ ചിലതിന് 160കിലോഗ്രാം വരെ ഭാരമുള്ള കല്ലുകൾ ശത്രുക്കൾക്ക്‌ നേരെ പ്രയോഗിക്കാൻ സാധിച്ചിരുന്നു.1500-കൾ വരെ ഇതിന്റെ ഉപയോഗം തുടർന്നു പതിനാറാം ശതകത്തിന്റെ തുടക്കത്തിൽ ഇവയുടെ നിർമ്മാണത്തെക്കുറിച്ചുള്ള രേഘകൾ നഷ്ടമായി.പിന്നീട് 1984-ൽ ഫ്രഞ്ച്കാരനായ രേനുദ് ബെഫ്ഫെയ്റെ (ഇംഗ്ലീഷ്:Renaud Beffeyte) 1324ലെ രേഖകൾ ഉപയോഗിച്ച് ഒരു രാക്ഷസക്കവണ പുനർനിർമ്മിച്ചു.

"ട്രാക്ഷൻ രാക്ഷസക്കവണ" എന്നറിയപ്പെട്ടിരുന്ന ആദ്യകാല രാക്ഷസക്കവണകൾ പ്രവർത്തിപ്പിക്കാൻ ഒരുപാടു മനുഷ്യരുടെ അധ്വാനം ആവശ്യമായിരുന്നു അതിനാൽത്തന്നെ ഇവ യുദ്ധരംഗത്ത്ചില സമയങ്ങളിൽ കാര്യക്ഷമത വളരെക്കുറഞ്ഞതായി മാറി. അതുകൊണ്ട് ഇവയുടെ ഘടനയിൽ മാറ്റം വരുത്തി ഒരു ഭാഗത്തെ ഭാരം വ്യത്യാസപ്പെടുത്തി പ്രവർത്തിപ്പിക്കുന്ന രീതിയിലേക്കാക്കി.ഇത്തരം രാക്ഷസക്കവണകൾ പഴയവയെക്കാൾ കാര്യക്ഷമതയും ശക്തിയും കൂടിയവയാണ്,ഇവ രാക്ഷസക്കവണകൾ പ്രവർത്തിപ്പിക്കാൻ വേണ്ട മനുഷ്യരുടെ എണ്ണം തീരെക്കുറച്ചു.സംസ്കാരങ്ങൾ വളർന്നപ്പോൾ രാക്ഷസക്കവണകളുടെ ഘടന പിന്നെയും മാറി

രാക്ഷസക്കവണകളുടെ പൂർവികർ കവണകളാണ്.രാക്ഷസക്കവണകൾ ഉദ്ഭവിച്ചത് ചൈനയിലാണ്.ആധ്യകാലങ്ങളിൽ ഇവ ഉപയോഗിക്കാൻ വളരെയധികം ആളുകൾ ആവശ്യമായിരുന്നു.

ചിലപ്പോൾ തങ്ങളുടെ പട്ടണം സംരക്ഷിക്കാൻ യുദ്ധത്തിലെർപ്പെട്ടിരിക്കുന്ന സാധാരണക്കാരും ഇവ ഉപയോഗിക്കാറുണ്ടായിരുന്നു.രാക്ഷസക്കവണകൾക്ക് 110 കിലോഗ്രാം വരെ ഭാരമുള്ള കല്ലുകൾ 30 മുതൽ 61 മീറ്റർ വരെ എത്തിക്കാനുള്ള കഴിവുണ്ടായിരുന്നു.ഇവ പിന്നീട് ബൈസന്റൈൻ സാമ്രാജ്യത്തിലും നിലവിൽവന്നു

ഇവ മുസ്ലിം സൈന്യങ്ങളും ഉപയോഗിച്ചിരുന്നു.രാക്ഷസക്കവണകളെക്കുറിച്ച് 1462ൽ അറബിയിൽ എഴുതപ്പെട്ട ഒരു പുസ്തകം ഇന്നും നിലനില്ക്കുന്നു.

സ്കാൻഡിനേവിയയിൽ രാക്ഷസക്കവണകളും അവയെക്കുറിച്ചുള്ള അറിവും എപ്പോഴാണ് എതിയതെന്നത് ഇപ്പോഴും കൃത്യമായി അറിയില്ല.എങ്കിലും സ്കാൻഡിനേവിയയിൽ വച്ച് വൈക്കിങ്ങുകൾക്ക്‌ ഇവയെക്കുറിച്ച് വളരെ മുൻപേ അറിയാമായിരുന്നുവെന്ന് കരുതപ്പെടുന്നു

ഒരു വടിക്കവണ ഒരു ലിവർ ഉപയോഗിച്ച് ഒരു കുറ്റിയിൽ ഘടിപ്പിച്ചിരിക്കുന്ന സംവിധാനമാണ് കൈരാക്ഷസക്കവണ.ഇവ ഉപയോഗിക്കാൻ ഒരാൾ മാത്രമേ വേണ്ടിയിരുന്നുള്ളൂ.ക്രിസ്തുവർഷം 965നോടടുത്തു ഒരു ബൈസന്റൈൻ ചക്രവർത്തി തുറസായ സ്ഥലങ്ങളിൽ വച്ച് ശത്രുക്കളുടെ സൈനികവ്യുഹങ്ങൾ തകർക്കാൻ ഇവ ഉപയോഗിച്ചിരുന്നു.

പന്ത്രണ്ടാം നൂറ്റാണ്ടിലാണ് ഭാരമുപയോഗിക്കുന്ന രാക്ഷസക്കവണകളുടെ ആവിർഭാവം.കുരിശുയുദ്ധങ്ങളിൽ ഇരുപക്ഷവും ഇവ ഉപയോഗിച്ചിരുന്നു.ഇക്കാലത്ത് തന്നെ കൂടുതൽ ശേഷിയുള്ള പല രാക്ഷസക്കവണകളും നിർമ്മിക്കപ്പെട്ടു.

ചൈനയിൽ 1268 വരെ ഭാരമുപയോഗിക്കുന്ന രാക്ഷസക്കവണകളെക്കുറിച്ചുള്ള കൃത്യമായ രേഘകൾ ഉണ്ടായിട്ടില്ല.1268ൽ മംഗോളിയന്മാർ ചൈനയെ ആക്രമിക്കുവാൻ വേണ്ടി പേർഷ്യയിൽ നിന്നും രണ്ട് എഞ്ചിനീയർമാരെ വരുത്തി ഇത്തരം രാക്ഷസക്കവണകൾ പണികഴിപ്പിച്ചിരുന്നു.ഇവയ്ക്കെതിരെ പ്രതികരിക്കുവാൻ ചൈനയും ഭാരമുപയോഗിക്കുന്ന രാക്ഷസക്കവണകൾ പണിതു.

വെടിമരുന്നിന്റെ വരവോടെ രാക്ഷസക്കവണകളുടെ സ്ഥാനം പീരങ്കികൾ ഏറ്റെടുത്തു.എങ്കിലും 1521ൽ വെടിമരുന്നിന്റെ കുറവ് കാരണം ആസ്റെക്കുകളുടെ തലസ്ഥാനം തകർക്കാൻവേണ്ടി Hernán Cortés ഒരു രാക്ഷസക്കവണ പണിതിരുന്നു. പക്ഷേ ഇതിൽ നിന്നുള്ള കല്ല് ഇതേ രാക്ഷസക്കവണയിൽ വീണ്‌ ആ ശ്രമം തകരുകയാനുണ്ടായത്.

1779-ൽ അക്കാലത്തെ പീരങ്കികൾക്ക് ആകാത്ത ദൂരത്തേക്ക്‌ പ്രയോഗിക്കാനായി ബ്രിട്ടനിലും ഒരു രാക്ഷസക്കവണ പണിയുകയുണ്ടായി.ആ യുദ്ധത്തിൽ ബ്രിട്ടൺ വിജയിച്ചെങ്കിലും ഈ യുദ്ധത്തിൽ രാക്ഷസക്കവണ കൊണ്ട് ഗുണമുണ്ടായോ എന്നത് ഇന്നും അജ്ഞാതമാണ്

ആധുനിക ശതകങ്ങളിൽ രാക്ഷസക്കവണകൾ ഉപയോഗിക്കുനത് ഒരായുധമായല്ല,പകരം വിദ്യാഭ്യാസ ആവശ്യങ്ങൾക്കാണ്‌.ഇവയുടെ പുതിയ മാതൃകകൾ നിർമ്മിക്കപെടുകയും പഴയവ സംരക്ഷിക്കപ്പെടുകയും ചെയ്യുന്നു. ഇപ്പോൾ ഉപയോഗത്തിലുള്ളതിൽ വച്ച് ഏറ്റവും വലുത് ഇംഗ്ലണ്ടിൽ ഉള്ള വാർവിക്ക് കോട്ടയിലാണ്

ഇംഗ്ലീഷ് വിക്കിപീഡിയ


</doc>
<doc id="301323" url="https://ml.wikipedia.org/wiki?curid=301323" title="ക്രിസ്റ്റിൽ ആശാൻ തുണ്ടത്തിൽ">
ക്രിസ്റ്റിൽ ആശാൻ തുണ്ടത്തിൽ

സിദ്ധവൈദ്യനും 'പാരമ്പര്യ സിദ്ധവൈദ്യ വിജ്ഞാനകോശ'ത്തിന്റെ രചയിതാവുമായിരുന്നു പി. ക്രിസ്റ്റിൽ ആശാൻ തുണ്ടത്തിൽ(മരണം 9 ജനുവരി 2015).
മർമ്മ ചികിത്സാരംഗത്ത് വളരെയേറെ സംഭാവനകൾ നൽകിയ ശ്രീ പൊന്നയ്യൻ ആശാന്റെ പുത്രനാണ് ക്രിസ്റ്റിൽ ആശാൻ. സിദ്ധവൈദ്യ ചികിത്സാസമ്പ്രദായത്തിലെ അഗസ്ത്യഗുരു പാരമ്പര്യം അവകാശപ്പെടുന്ന ഗുരുകുലങ്ങളിലൊന്നായ കിടാരക്കുഴി ആശാന്റെ പിൻതലമുറക്കാരനാണ്.
സിദ്ധവൈദ്യ ചികിത്സയിലെ വളരെ വീര്യം കൂടിയ മരുന്നുകളായ കട്ടുകൾ, കലങ്ങുകൾ, രസമണി തുടങ്ങിവയുടെ നിർമ്മാണത്തിലും ആശാൻ വിദഗ്ദ്ധനായിരുന്നു. 
സിദ്ധവൈദ്യശാസ്ത്രത്തെക്കുറിച്ച് മലയാളത്തിൽ രണ്ടു വാല്യങ്ങളുള്ള 'പാരമ്പര്യ സിദ്ധവൈദ്യ വിജ്ഞാനകോശം' അദ്ദേഹം രൂപപ്പെടുത്തി.


</doc>
<doc id="301334" url="https://ml.wikipedia.org/wiki?curid=301334" title="എഡ്യുലാഡ്ഡർ (ഓപ്പൺ ലേണിങ് സിസ്റ്റം)">
എഡ്യുലാഡ്ഡർ (ഓപ്പൺ ലേണിങ് സിസ്റ്റം)

വിദ്യാഭ്യാസം സൗജന്യവും എല്ലാവർക്കും പ്രാപ്യവും ആവുക എന്ന ഉദ്ദേശത്തോടെ രൂപം കൊടുത്തിരിക്കുന്ന ഒരു പ്രൊജക്ടാണ് എഡ്യുലാഡ്ഡർ. നിലവിൽ വിദ്യാഭ്യാസത്തിനു വരുന്ന വൻചെലവ് കുറക്കുക എന്ന ഉദ്ദേശം കൂടി ഈ പ്രൊജക്ടിനു പിന്നിലുണ്ട്. നിലവിലുള്ള ലൈബ്രറി സിസ്റ്റത്തിനു പകരം, വെബ് അധിഷ്ഠിതമായ ഒരു ലൈബ്രറി, ആർക്കും എവിടെ നിന്നു വേണമെങ്കിലും ഉപയോഗിക്കാൻ തരത്തിൽ ഇതിൽ രൂപകൽപ്പന ചെയ്തിരിക്കുന്നു.

പ്രധാനമായും വിദ്യര്തികളാണ് ഇതിന്തെ ഉപയോക്താക്കൾ അവർ ഈ സംവിധാനത്തിൽ ചേഞ്ച്‌ വരുത്തുന്നത് അനുസരിച്ച് അവര്ക്ക് reputations and badges നല്കപെട്ടുന്നു ഒരു gaming എന്ന തരത്തിലാണ് ഇതിലെ പധന സംവിധനം വിന്ന്സിചിരിക്കുന്നതു
അടിസ്ഥാനപരമായി ഒരു തുറന്ന പഠന സിസ്റ്റം ആണ് എഡ്യുലാഡ്ഡർ . ആധുനിക വിദ്യാഭ്യാസ മേഖലയിലെ പല വ്യത്യസ്ത ശാഖകളിൽ നിന്നും ഉള്ള കുറിപ്പുകളുടെ ഒരു വിവരസംഭരണി, വിദ്യാർത്ഥികളിൽ നിന്നും നൽകപ്പെട്ടതോ അല്ലെങ്കിൽ അദ്ധ്യാപകരിൽ നിന്നും ശേഖരിച്ചതോ ആയ ഗുണമേന്മയുള്ള കുറിപ്പുകളും അത് വിദ്യാർത്ഥികളാൽ പല പ്രാവശ്യം പുനർരചിച്ചതും ആണ് .ഇത് വഴി 86.5% ഓളം സർവ്വകലാശാല പുസ്തകങ്ങൾക്ക് വില കുറയ്ക്കാനായി സാധിക്കും ഇതിന്റെ നിർമ്മാതാക്കൾ അവകാശപ്പെടുന്നു .

ഓപ്പൺ ലൈബ്രറി ആഗോള സൂചിക ഉള്ള ഒരു ഓൺലൈൻ ലൈബ്രറി മാനേജ്മെന്റ് സിസ്റ്റം ആണ്. ഈ സിസ്റ്റം ഉപയോഗിക്കുമ്പോൾ പഠിതാക്കൾക്ക് ലൈബ്രറി കളിൽ പുസ്തകങ്ങൾ തിരയാനായി ചിലവഴിക്കുന്ന സമയം ഒഴിവാക്കാം. ഓരോ പുസ്തകങ്ങൾക്കും ആയി നല്കപ്പെട്ടിരിക്കുന്ന അവലോകനത്തിനുള്ള സ്ഥലം എല്ലാവര്ക്കും ആയി എഡിറ്റ്‌ ചെയുവാനായി സാധിക്കും അങ്ങനെ ഒരു നല്ല അവലോകനം രുപപ്പെടും . ലൈബ്രേറിയന്മാർ പുസ്തകങ്ങളുടെ നഷ്ടം ഒഴിവാക്കാനും കഴിയും. കൂടാതെ അവർക്കും ഉപയോക്താക്കളുമായി ആശയവിനിമയം നടത്താനും കഴിയും.


വിദ്യാഭ്യാസം സൗജന്യവും എല്ലാവർക്കും ആക്സസ് വേണം എന്നും വിശ്വസിക്കുന്ന അദ്ധ്യാപകർ പ്രോഗ്രാമർമാരുടെ, വിദ്യാർത്ഥികൾ ഒരു ജനതയുടെ, ഒരു സംഘം. ഇവർ വിദ്യാഭ്യാസ ചെലവ് സാങ്കേതികവിദ്യ യാൽ കുറയ്ക്കാൻ കഴിയും വിശ്വസിക്കുന്നു, അതിനാൽ ഇവർ ഒരു തുറന്ന പഠന സിസ്റ്റം നിലനിർത്തുന്നതിലും വളർത്തുന്നതിനായി ക്രിയേറ്റീവ് കോമൺസ് ലൈസൻസ് ഉപയോഗിച്ച് ഡാറ്റയുടെ വാണിജ്യപരമായ ഉപയോഗം നിയമപരമായി നിർത്തിച്ചു. ഇവരുടെ യൌവനം പ്രതിഷ്ഠിച്ചു.




</doc>
<doc id="301338" url="https://ml.wikipedia.org/wiki?curid=301338" title="ഹഫ്സ (നോവലിസ്റ്റ്)">
ഹഫ്സ (നോവലിസ്റ്റ്)

ഹഫ്സ എന്ന തൂലികാനാമത്തിൽ അറിയപ്പെട്ടിരുന്ന മലയാളത്തിലെ ഒരു നോവലിസ്റ്റും വിവർത്തകനുമായിരുന്നു കെ. മുഹമ്മദ് ഹാശിം. 1979 ൽ മാ എന്ന നോവലിനുള്ള അംഗീകാരമായി എം.പി. പോൾ അവാർഡ് ലഭിച്ചിട്ടുണ്ട്. 1949 കണ്ണൂർ സിറ്റിയിൽ ജനനം. അഗത്തി ദ്വീപിൽ പോസ്റ്റ് മാസ്റ്ററായി സേവനമനുഷ്ടിച്ചിട്ടുണ്ട്. ഏഴ് നോവലുകളും വിർത്തനങ്ങളും ലഘുഗ്രന്ഥങ്ങളും കഥകളും രചിച്ചിട്ടുണ്ട്. ആനുകാലികങ്ങളിൽ എഴുതാറുണ്ട്. 2015 ജനുവരി 10 ന് കോഴിക്കോട് വെച്ച് അന്തരിച്ചു. അവസാനം എഴുതിയ നോവൽ അർബുദം ബാധിച്ച് കിടക്കവേ ആണ് ആരംഭിച്ചതും പൂർത്തിയാക്കിയതും. നിശ്ചയാദാർഢ്യവും സർഗശേഷിയും സമ്മേളിച്ച എഴുത്തുകാരനെന്ന് വിലയിരുത്തപ്പെട്ടു. 




</doc>
<doc id="301352" url="https://ml.wikipedia.org/wiki?curid=301352" title="സുരേഷ് പ്രഭു">
സുരേഷ് പ്രഭു

ബി.ജെ.പി.യുടെ മഹാരാഷ്ട്രയിൽ നിന്നുള്ള നേതാവും റെയിൽവേ കാബിനറ്റ് മന്ത്രിയുമാണ് സുരേഷ് പ്രഭാകർ പ്രഭു എന്ന സുരേഷ് പ്രഭു.

1953 ജൂലായ് 11 ന് ജനിച്ചു. തൊഴിൽപരമായി ചാർട്ടേട് അക്കൗണ്ടന്റും ഇൻസ്റ്റിറ്റ്യൂട്ട് ഓഫ് ചാർട്ടേട് അക്കൗണ്ട്സ് ഓഫ് ഇന്ത്യയിൽ അംഗവുമാണ്.

2014 മെയ് 9ന് ശിവസേനയിൽ നിന്ന് രാജിവെച്ച് ബി.ജെ.പി.യിൽ ചേർന്ന പ്രഭു അതേദിവസം തന്നെ കേന്ദ്ര റയിൽവേ മന്ത്രിയായി സത്യപ്രതിഞ്ജ ചെയ്ത് അധികാരമേറ്റു.

1998 മുതൽ 2004 വരെയുള്ള കാലയളവിൽ വാജ്‌പേയി മന്ത്രിസഭയിൽ വിവിധ ഘട്ടങ്ങളിലായി വ്യവസായം, പരിസ്ഥിതിയും വനവും, വളവും കെമിക്കൽസും, ഊർജ്ജവും, വൻകിട വ്യവസായവും പബ്ലിക് എന്റർപ്രൈസസ് വകുപ്പുകളും കൈകാര്യം ചെയ്തിട്ടുണ്ട്.




</doc>
<doc id="301363" url="https://ml.wikipedia.org/wiki?curid=301363" title="ഫൊണോടോഗ്രാഫ്">
ഫൊണോടോഗ്രാഫ്

സ്വനഗ്രാഹികളുടെ അറിയപ്പെടുന്ന ചരിത്രത്തിലെ ഏറ്റവും പഴയ ഒരു ഉപകരണമാണ് ഫൊണാടോഗ്രാഫ് (). പുകപുരട്ടിയ കടലാസുകളും ലോഹത്തകിടുകളും ഉപയോഗിച്ച് 1857-ൽ എഡ്വേർഡ് ലിയോൺ എന്ന ശാസ്ത്രജ്ഞനാണ് ഈ ഉപകരണം കണ്ടുപിടിക്കുകയും ശബ്ദം റെക്കോർഡു ചെയ്യുകയും ചെയ്തു. എന്നാൽ ഇത് തിരിച്ച് ശബ്ദമാക്കി കേൾപ്പിക്കാൻ കഴിവില്ലായിരുന്നു. 2008-ലാണ് ആധുനിക കമ്പ്യൂട്ടർ സാങ്കേതിക വിദ്യകൾ ഉപയോഗിച്ച് ഈ രേഖപ്പെടുത്തലുകളെ തിരിച്ച് ശബ്ദമാക്കി കേൾക്കാൻ സാധിച്ചത്.


</doc>
<doc id="301365" url="https://ml.wikipedia.org/wiki?curid=301365" title="ദേവി അജിത്ത്">
ദേവി അജിത്ത്

മലയാളത്തിലെ അറിയപ്പെടുന്ന ടെലിവിഷൻ അവതാരികയും, നർത്തകിയും അഭിനേത്രിയും ബിസിനസ്സുകാരിയുമാണ് ദേവി അജിത്ത്. ഇംഗ്ലീഷ്: Devi Ajith. സിനിമയിൽ എത്തുന്നതിനു മുന്നു പ്രമുഖ ടി.വി. പരിപാടികളുടെ അവതാരകയും വീഡീയോ ജോക്കിയുമായിരുന്നു ദേവി . പാട്ടുപെട്ടി എന്ന ഏഷ്യാനെറ്റ് പരമ്പരയുടെ അവതാരകയായിരുന്നു. രാഷ്ട്രീയ വൈരത്തിന് ഇരയായി കൊല്ലപ്പെട്ട ആർ.എം.പി. നേതാവ് ടി.പി. ചന്ദ്രശേഖരൻ ജീവിതം പ്രമേയമാക്കി നിർമിച്ച 'ടിപി 51' എന്ന സിനിമയിൽ ടി.പി.യുടെ ഭാര്യ കെ.കെ. രമയുടെ വേഷം ദേവിയാണ് ചെയ്തത്. ട്രിവാൻഡ്രം ലോഡ്ജ് എന്ന സിനിമയിലെ അഭിനയം പ്രത്യേക ശ്രദ്ധ പിടിച്ചുപറ്റി. 
തിരുവനന്തപുരത്താണ് ജനിച്ചത്. നിർമ്മല ഭവൻ സ്കൂളിൽ നിന്നും സ്കൂൾ വിദ്യാഭ്യാസം നേടിയ ശേഷം കേരള ലോ അക്കാദമിയിൽ നിന്ന് അഭിഭാഷക ബിരുധം കരസ്ഥമാക്കി. മതാപിതാക്കൾ രണ്ടു പേരും അദ്ധ്യാപകരായിരുന്നു. ടി.വി. പരിപാടി അവതരിപ്പിക്കുന്നതീനിടയിൽ ശ്യാമപ്രസാദിന്റെ മണൽ നഗരം എന്ന പരമ്പരയിൽ അഭിനയിക്കാൻ സാധിച്ചു. 
സിനിമാ നിർമാതാവായിരുന്ന അജിത്താണ് ദേവിയുടെ ഭർത്താവ്. ജയറാം നായകനായ ദി കാർ എന്ന ചിത്രത്തിന്റെ നിർമ്മാണവുമായി ബന്ധപ്പെട്ട ചെന്നൈയിൽ നിന്നുള്ള യാത്രയ്ക്കിടെ അപകടം സംഭവിച്ച് അജിത്ത് നിര്യാതനായി. ഇവർക്ക് ഒരു മകളുണ്ട്, നന്ദന. അജിത്തിന്റെ മരണശേഷം കേണൽ എ.കെ. വാസുദേവൻ നായരുമായി രണ്ടാമത്തെ വിവാഹം നടന്നു. വാസുദേവന് ആദ്യഭാര്യയിൽ ദിവിജ എന്ന മകളുമുണ്ട്. ചെന്നൈയിലാണ് സ്ഥിരതാമസം.

മലയാളം

തമിഴ്‌ 



</doc>
<doc id="301386" url="https://ml.wikipedia.org/wiki?curid=301386" title="പാരമ്പര്യ സിദ്ധവൈദ്യ വിജ്ഞാനകോശം">
പാരമ്പര്യ സിദ്ധവൈദ്യ വിജ്ഞാനകോശം

പ്രാചീനമായ സിദ്ധവൈദ്യ ചികിത്സാസമ്പ്രദായ രീതികളെയും സിദ്ധവൈദ്യ ചികിത്സയിലെ വീര്യം കൂടിയ മരുന്നുകളുടെ നിർമ്മാണത്തെയും പരിചയപ്പെടുത്തുന്ന ഗ്രന്ഥ പരമ്പരയാണ് രണ്ടു വാല്യങ്ങളുള്ള പാരമ്പര്യ സിദ്ധവൈദ്യ വിജ്ഞാനകോശം. ക്രിസ്റ്റിൽ ആശാനാണ് ഈ കൃതിയുടെ രചയിതാവ്. ചികിത്സാസമ്പ്രദായത്തിൽ അഗസ്ത്യഗുരുവിന്റെ പാരമ്പര്യം അവകാശപ്പെടുന്ന, ഗുരുകുലങ്ങളിലൊന്നായ കിടാരക്കുഴി ആശാന്റെ ഗുരുകുലത്തിൽ സൂക്ഷിച്ചിരുന്ന അപൂർവകൃതികളും ഡയറിക്കുറിപ്പുകളും താളിയോലഗ്രന്ഥങ്ങളും മറ്റുമാണ് ഈ കൃതിയിലെ വിവരങ്ങളുടെ ഉറവിടം.


</doc>
<doc id="301391" url="https://ml.wikipedia.org/wiki?curid=301391" title="ടിൻടിൻ">
ടിൻടിൻ

മൊട്ടത്തലയിലൊരു മുൻകുടുമയുമായി സാഹസികസഞ്ചാരം നടത്തുന്ന കാർട്ടൂൺ കഥാപാത്രമാണ് ടിൻ ടിൻ. ടിൻടിൻ കോമിക് ബുക്കുകളിലാണ് ഈ കഥാപാത്രം പ്രത്യക്ഷപ്പെട്ടിരുന്നത്. യൂറോപ്പിലെ ഏറ്റവും പ്രശസ്തമായ കോമിക് ബുക്കുകളിലൊന്നാണ്.

ജോർജെസ് റെമി(ഹെർഗെ) എന്ന കാർട്ടൂണിസ്റ്റാണ് ഈ കഥാപാത്രത്തിന്റെ രചയിതാവ്. 1929 ജനവരി 10 -ന് 'ലെ വെങ്ടിമെ സീക്കിൾ' എന്ന ബെൽജിയൻ പത്രത്തിന്റെ വാരാന്ത്യഹാസ്യപ്പതിപ്പായ 'ലെ പെറ്റിറ്റ് വിങ്ടിമ'യിലൂടെയാണ് സന്തതസഹചാരിയായ സ്‌നോവി എന്ന നായക്കുട്ടിയുമായി 'ടിൻ ടിൻ' സാഹസിക സഞ്ചാരം തുടങ്ങിയത്. 
1999-ൽ 'ലേ മൊൺഡെ' ദിനപത്രം നടത്തിയ സർവേയിൽ 20-ാം നൂറ്റാണ്ടിനെ സ്വാധീനിച്ച പുസ്തങ്ങളിൽ ടിൻ ടിൻ സാഹസികപരമ്പരയലെ അഞ്ചാം വാല്യമായ 'ദ ബ്ലൂ ലോട്ടസും' ഉൾപ്പെട്ടിരുന്നു. 23 കോടി ടിൻ ടിൻ കോമിക്കുകളുടെ പ്രതികൾ ലോകത്തെമ്പാടുമായി വിറ്റുപോയെന്നാണ് കണക്കുകൾ പറയുന്നത്. 70 ഭാഷകളിലേക്ക് ഈ കാർട്ടൂൺ കഥാപാത്ര കോമിക്കുകൾ മൊഴിമാറ്റം ചെയ്യപ്പെട്ടിട്ടുണ്ട്.




</doc>
<doc id="301401" url="https://ml.wikipedia.org/wiki?curid=301401" title="അനന്തനാഥൻ">
അനന്തനാഥൻ

ജൈനമതത്തിലെ പതിനാലാമത്തെ തീർത്ഥങ്കരനാണ് അനന്തനാഥൻ.ഇക്ഷ്വാകുവംശത്തിലെ മഹാരാജാവ് സിംഹസേനന്റെയും മഹാറാണി സുയഷയുടെയും പുത്രനാനായാണ് അനന്തനാഥൻ ജനിച്ചത്. വൈശാഖ മാസത്തിലെ കൃഷ്ണപക്ഷത്തിൽ 13-ആം ദിനം അയോദ്ധ്യയിൽ വെച്ചായിരുന്നു ഇദ്ദേഹത്തിന്റെ ജനനം.


</doc>
<doc id="301403" url="https://ml.wikipedia.org/wiki?curid=301403" title="ധർമനാഥൻ">
ധർമനാഥൻ

പതിനഞ്ചാമത്തെ ജൈനതീർത്ഥങ്കരനാണ് ധർമനാഥൻ.ഇക്ഷ്വാകുവംശത്തിലെ മഹാരാജാവ് ഭാനുവിന്റെയും മഹാറാണി സുവൃതയുടെയും പുത്രനാനായാണ് ധർമനാഥൻ ജനിച്ചത്. മാഘ മാസത്തിലെ ശുക്ലപക്ഷത്തിൽ 3-ആം ദിനമായിരുന്നു ഇദ്ദേഹത്തിന്റെ ജനനം. ഇന്നത്തെ ഉത്തർപ്രദേശിലെ രത്നപുരിയായിരുന്നു ഇദ്ദേഹത്തിന്റെ ജനനസ്ഥലം. 


</doc>
<doc id="301413" url="https://ml.wikipedia.org/wiki?curid=301413" title="ഷാമോസൂക്കസ്">
ഷാമോസൂക്കസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന മുതല വർഗത്തിൽ പെട്ട ജീവിയാണ് ഷാമോസൂക്കസ്. ഗോബി മരുഭൂമിയിൽ നിന്നാണ് ഇവയുടെ ഫോസ്സിൽ കണ്ടു കിട്ടിയത് . ഇവയുടെ ഒമ്പതിൽ പരം ഉപ വർഗ്ഗത്തെ ഇത് വരെ തിരിച്ചറിഞ്ഞിടുണ്ട്. 


</doc>
<doc id="301419" url="https://ml.wikipedia.org/wiki?curid=301419" title="ചെറിയ അൽപ്പം">
ചെറിയ അൽപ്പം

പശ്ചിമഘട്ട മലനിരകളിൽ നിന്നും കണ്ടെത്തിയ പുതിയ ഇനം സസ്യമാണ് ചെറിയ അൽപ്പം. തോട്ടിയ അടിച്ചിൽ തൊട്ടിയാന എന്ന ശാസ്ത്രീയനാമത്തിലാണ് ഇത് അറിയപ്പെടുന്നത്. ആദിവാസികൾക്കിടയിലാണ് ഈ സസ്യം ചെറിയ അൽപം എന്നറിയപ്പെടുന്നത്. അടിച്ചിൽതൊട്ടി ആദിവാസി ഊരിനടുത്തു നിന്നും കണ്ടത്തിയതിനാൽ ഈ പേരിലാണ് സസ്യം അറിയപ്പെടുക. പൂയംകുട്ടി - ഇടമലയാർ വനമേഖലകളിൽ നിന്നാണ് മാല്യങ്കര എസ്.എൻ.എം. കോളേജ് ബോട്ടണി വിഭാഗം അസോസിയേറ്റ് പ്രൊഫസർ ഡോ. സി.എൻ. സുനിലിന്റെ നേതൃത്വത്തിലുള്ള സംഘം ഈ സസ്യത്തെ കണ്ടെത്തിയത്. ലണ്ടനിൽ നിന്ന് പ്രസിദ്ധീകരിക്കുന്ന , അമേരിക്കയിലെ ടെക്‌സാസിൽ നിന്ന് പ്രസിദ്ധീകരിക്കുന്ന ജേണൽ ഓഫ് ദി ബൊട്ടാണിക്കൽ റിസർച്ച് ഇൻസ്റ്റിറ്റിയൂട്ട് ഓഫ് ടെക്‌സാസ് എന്നിവയുടെ 2014 ഡിസംബർ മാസത്തിലെ ജേണലുകളിൽ ഇതിന്റെ കൂടുതൽ വിവരങ്ങൾ പ്രസിദ്ധീകരിച്ചു. സസ്യം വളരെ കുറച്ച് മാത്രമേ പൂയംകുട്ടി ഇടമലയാർ വനമേഖലയിൽ നിലവിലുള്ളൂ. മഞ്ഞനിറത്തിലുള്ള സസ്യമാണിത്, ആദിവാസികൾക്കിടയിൽ പരമ്പരാഗതമായി പലതരം രോഗങ്ങൾക്കുള്ള പച്ചമരുന്നായി ഇത് ഉപയോഗിക്കുന്നു 


</doc>
<doc id="301421" url="https://ml.wikipedia.org/wiki?curid=301421" title="അരുണ്ടിനെല്ല പ്രദീപിയാന">
അരുണ്ടിനെല്ല പ്രദീപിയാന

പശ്ചിമഘട്ട മലനിരകളിൽ നിന്നും കണ്ടെത്തിയ അരുണ്ടിനെല്ല ജനുസിലെ ഒരു പുതിയ ഇനം സസ്യമാണ് അരുണ്ടിനെല്ല പ്രദീപിയാന. പുൽവർഗത്തിൽ ഉൾപ്പെടുന്ന സസ്യമാണിത്. 30 മുതൽ 150 സെന്റിമീറ്റർ വരെ ഉയരത്തിൽ വളരുന്ന ഇവ പാറകളിൽ വളരുന്നു. പൂയംകുട്ടി - ഇടമലയാർ വനമേഖലകളിൽ നിന്നാണ് മാല്യങ്കര എസ്.എൻ.എം. കോളേജ് ബോട്ടണി വിഭാഗം അസോസിയേറ്റ് പ്രൊഫസർ ഡോ. സി.എൻ. സുനിലിന്റെ നേതൃത്വത്തിലുള്ള സംഘം ഈ സസ്യത്തെ കണ്ടെത്തിയത്. ലണ്ടനിൽ നിന്ന് പ്രസിദ്ധീകരിക്കുന്ന വെബിയ: പ്ലാന്റ് ടാക്‌സോണമി ആൻഡ് ഫൈറ്റോജിയോഗ്രാഫി, അമേരിക്കയിലെ ടെക്‌സാസിൽ നിന്ന് പ്രസിദ്ധീകരിക്കുന്ന ജേണൽ ഓഫ് ദി ബൊട്ടാണിക്കൽ റിസർച്ച് ഇൻസ്റ്റിറ്റിയൂട്ട് ഓഫ് ടെക്‌സാസ് എന്നിവയുടെ 2014 ഡിസംബർ മാസത്തിലെ ജേണലുകളിൽ ഇതിന്റെ കൂടുതൽ വിവരങ്ങൾ പ്രസിദ്ധീകരിച്ചു. സസ്യം വളരെ കുറച്ച് മാത്രമേ പൂയംകുട്ടി ഇടമലയാർ വനമേഖലയിൽ നിലവിലുള്ളൂ. കാലിക്കട്ട് സർവകലാശാല ബോട്ടണി വിഭാഗം പ്രൊഫസറും സസ്യശാസ്ത്രജ്ഞനുമായ എ.കെ. പ്രദീപിനോടുള്ള ആദരസൂചകമായാണ് സസ്യത്തിനു ഈ പേരു നൽകിയത്. 


</doc>
<doc id="301422" url="https://ml.wikipedia.org/wiki?curid=301422" title="ഗാർനോഷിയ വാരിയമെൻസിസ്">
ഗാർനോഷിയ വാരിയമെൻസിസ്

പശ്ചിമഘട്ട മലനിരകളിൽ നിന്നും കണ്ടെത്തിയ പുതിയ ഇനം സസ്യമാണ് ഗാർനോഷിയ വാരിയമെൻസിസ്. പുൽവർഗത്തിൽ ഉൾപ്പെടുന്ന സസ്യമാണിത്. 15 മുതൽ 105 സെന്റിമീറ്റർ വരെ ഉയരത്തിൽ വളരുന്ന ഇവ നനവുള്ള പാറകളിൽ വളരുന്നു. വാരിയത്ത് നിന്നാണ് ഈ സസ്യത്തെകണ്ടെത്തിയത്, അതിനാൽ സ്ഥലനാമമാണ് ഇതിനു നൽകിയിരിക്കുന്നത്. സസ്യത്തിന്റെ ഇലയുടെ മുകൾഭാഗം പച്ചയും അടിഭാഗം പർപ്പിൾ നിറവുമാണ്. ഓഗസ്റ്റ് മുതൽ നവംബർ വരെയാണ് ഇവയുടെ പുഷ്പകാലം. പൂയംകുട്ടി - ഇടമലയാർ വനമേഖലകളിൽ നിന്നാണ് മാല്യങ്കര എസ്.എൻ.എം. കോളേജ് ബോട്ടണി വിഭാഗം അസോസിയേറ്റ് പ്രൊഫസർ ഡോ. സി.എൻ. സുനിലിന്റെ നേതൃത്വത്തിലുള്ള സംഘം ഈ സസ്യത്തെ കണ്ടെത്തിയത്. ലണ്ടനിൽ നിന്ന് പ്രസിദ്ധീകരിക്കുന്ന വെബിയ: പ്ലാന്റ് ടാക്‌സോണമി ആൻഡ് ഫൈറ്റോജിയോഗ്രാഫി, അമേരിക്കയിലെ ടെക്‌സാസിൽ നിന്ന് പ്രസിദ്ധീകരിക്കുന്ന ജേണൽ ഓഫ് ദി ബൊട്ടാണിക്കൽ റിസർച്ച് ഇൻസ്റ്റിറ്റിയൂട്ട് ഓഫ് ടെക്‌സാസ് എന്നിവയുടെ 2014 ഡിസംബർ മാസത്തിലെ ജേണലുകളിൽ ഇതിന്റെ കൂടുതൽ വിവരങ്ങൾ പ്രസിദ്ധീകരിച്ചു. സസ്യം വളരെ കുറച്ച് മാത്രമേ പൂയംകുട്ടി ഇടമലയാർ വനമേഖലയിൽ നിലവിലുള്ളൂ. 


</doc>
<doc id="301423" url="https://ml.wikipedia.org/wiki?curid=301423" title="ശാന്തിനാഥൻ">
ശാന്തിനാഥൻ

പതിനാറാമത്തെ ജൈനതീർത്ഥങ്കരനാണ് ശാന്തിനാഥൻ .ഇക്ഷ്വാകുവംശത്തിലെ മഹാരാജാവ് വിശ്വസേനന്റെയും മഹാറാണി അചിരയുടെയും പുത്രനാനായാണ് ശാന്തിനാഥൻ ജനിച്ചത്. ജ്യേഷ്ഠ മാസത്തിലെ കൃഷ്ണപക്ഷത്തിൽ 13-ആം ദിനമായിരുന്നു ഇദ്ദേഹത്തിന്റെ ജനനം. ഇന്നത്തെ ഉത്തർപ്രദേശിലെ ഹസ്തിനപുരമാണ് ജനനസ്ഥലം. 


</doc>
<doc id="301425" url="https://ml.wikipedia.org/wiki?curid=301425" title="കുംഥുനാഥൻ">
കുംഥുനാഥൻ

പതിനേഴാമത്തെ ജൈനതീർത്ഥങ്കരനാണ് കുംഥുനാഥൻ (ഹിന്ദി: कुंथुनाथ जी).ഇക്ഷ്വാകുവംശത്തിലെ മഹാരാജാവ് സൂര്യന്റെയും മഹാറാണി ശ്രീദേവിയുടെയും പുത്രനാനായാണ് കുംഥുനാഥൻ ജനിച്ചത്. വൈശാഖ മാസത്തിലെ കൃഷ്ണപക്ഷത്തിൽ 14-ആം ദിനമായിരുന്നു ഇദ്ദേഹത്തിന്റെ ജനനം. ഇന്നത്തെ ഉത്തർപ്രദേശിലെ ഹസ്തിനപുരമാണ് ജനനസ്ഥലം. 


</doc>
<doc id="301428" url="https://ml.wikipedia.org/wiki?curid=301428" title="കെ.കെ. രമ">
കെ.കെ. രമ

ആർ.എം.പി. നേതാവും കൊല്ലപ്പെട്ട ടി.പി. ചന്ദ്രശേഖരന്റെ ഭാര്യയുമാണ് കെ.കെ. രമ. 

കെ.കെ. മാധവന്റെ മകളാണ്. 

എസ്.എഫ്.ഐ.യിലൂടെ രാഷ്ട്രീയത്തിൽ പ്രവർത്തിച്ച കെ.കെ. രമ വിവാഹത്തോടെ മുഖ്യധാര രാഷ്ട്രീയത്തിൽ നിന്ന് മാറി നിൽക്കുകയായിരുന്നു. 2012 മെയ് 4-ന് ഭർത്താവ് ടി.പി.ചന്ദ്രശേഖരൻ കൊല്ലപ്പെട്ടതിനുശേഷമാണ് കെ.കെ. രമ പൊതുസമൂഹത്തിൽ ചർച്ചയാകുന്നതും പതിയെ ആർ.എം.പി.യുടെ നേതാവായി രാഷ്ട്രീയത്തിൽ സജീവമാകുന്നതും. ഔദ്യോഗികമായി ഒരു ബാങ്ക് ജീവനക്കാരിയുമാണ്.


അക്രമ രാഷ്ട്രീയം: കോൺഗ്രസിന് ക്ലീൻ ചിറ്റ് നൽകാൻ കഴിയില്ല: കെ കെ രമ

</doc>
<doc id="301436" url="https://ml.wikipedia.org/wiki?curid=301436" title="കലകൾ (വിവക്ഷകൾ)">
കലകൾ (വിവക്ഷകൾ)



</doc>
<doc id="301453" url="https://ml.wikipedia.org/wiki?curid=301453" title="കെ. രാജഗോപാൽ (ഭിഷഗ്വരൻ)">
കെ. രാജഗോപാൽ (ഭിഷഗ്വരൻ)

ആയുർവേദ ചികിത്സാ രംഗത്തെ പ്രമുഖ ഭിഷഗ്വരനായിരുന്നു ഡോ. കെ. രാജഗോപാൽ (17 നവംബർ 1932 - 10 ജനുവരി 2015). നിരവധി റിസർച് ജേണലുകളുടെ എഡിറ്ററും ആയുർവേദ ലേഖനങ്ങളുടെ രചയിതാവുമാണ്. കാൻസർ, രക്തജന്യരോഗങ്ങൾ എന്നിവയുടെ ചികിത്സയ്ക്ക് ആയുർവേദരീതികൾ വികസിപ്പിച്ചു. എയ്ഡ്‌സിന് മേധാക്ഷയ ചികിത്സ ഉതകുമെന്ന് അദ്ദേഹം നിരീക്ഷിച്ചിട്ടുണ്ട്. കരിംജീരകം ചേർന്ന കാൻസർ മരുന്ന് പരീക്ഷിച്ച അദ്ദേഹം സ്‌പോണ്ടിലൈറ്റിസിനും ഡിസ്‌ക് തകരാറുകൾക്കും പുതിയ ഔഷധക്കൂട്ടുകൾ വികസിപ്പിച്ചു. പത്മശ്രീ പുരസ്കാരം ലഭിച്ചിട്ടുണ്ട്.
കിളികൊല്ലൂർ തോട്ടക്കാരൻ വൈദ്യന്മാരുടെ പരമ്പരയിൽപ്പെട്ട പദ്മനാഭൻ വൈദ്യർ മുത്തച്ഛനായിരുന്നു. മധ്യ തിരുവിതാംകൂറിലെ പേരുകേട്ട വൈദ്യനായിരുന്ന എം.പി.കൃഷ്ണൻ വൈദ്യന്റയും കല്യാണിക്കുട്ടി അമ്മയുടെയും മകനാണ്. 

തിരുവനന്തപുരം ആയുർവേദ മെഡിക്കൽ കോളജിലെ ആദ്യത്തെ ഒന്നാം റാങ്കുകാരനായിരുന്നു. 1955ൽ ഡോക്ടർ ഓഫ് ആയുർവേദിക് മെഡിസിന്റെ ആദ്യബാച്ചിലാണ് അദ്ദേഹം ഒന്നാമനായത്.1961ൽ എംബിബിഎസും പാസായി. പിതാവിന്റെ പേരിലുള്ള കൊല്ലത്തെ എം.പി. കൃഷ്ണൻ വൈദ്യൻ ആയുർവേദ ആശുപത്രിയിൽ ഡോക്ടറായി. 1985ൽ ബനാറസ് നാഷനൽ അക്കാദമി ഓഫ് ഇന്ത്യൻ മെഡിസിൻ എഫ്.എ.ഐ.എം. ഫെലോഷിപ്പും 1999ൽ നാഷനൽ അക്കാദമി ഓഫ് ആയുർവേദ എഫ്.എൻ.എ.എ ഫെലോഷിപ്പും നൽകി. അമല ആയുർവേദ ഹോസ്പിറ്റൽ ഓണററി റിസർച് ഡയറക്ടർ ആൻഡ് സ്പെഷൽ കൺസൽറ്റന്റ്, കോട്ടയ്ക്കൽ ആര്യവൈദ്യശാല ക്ളിനിക്കൽ ആൻഡ് ലിറ്റററി കൺസൽറ്റന്റ്, ആലുവ കേരള ആയുർവേദ ഫാർമസി ഡയറക്ടർ, ഷൊർണൂർ കെഎ സമാജം ആശുപത്രി ഉപദേശക സമിതി ബോർഡ് ചെയർമാൻ, ഡയറക്ടർ എന്നീ നിലകളിൽ സേവനമനുഷ്ഠിച്ചു. 25 വർഷം കേരള ആയുർവേദ മണ്ഡലത്തിന്റെ പ്രസിഡന്റായിരുന്നു.

സംസ്ഥാന പ്ലാനിങ് ബോർഡ് ആയുർവേദ -ഹോമിയോപ്പതി ടാക്‌സ് ഫോഴ്‌സ് ചെയർമാൻ, കേരള, എം.ജി., കാലിക്കറ്റ്, മദ്രാസ്, ഭാരതിയാർ സർവകലാശാലകളിൽ പരീക്ഷകൻ, ശ്രീശങ്കരാചാര്യ സർവകലാശാലയുടെ ഡീൻ, സെൻട്രൽ കൗൺസിൽ ഓഫ് ഇന്ത്യൻ മെഡിസിൻ അംഗം, തൃശ്ശൂർ അമല കാൻസർ സെന്ററിന്റെ ഡയറക്ടർ, കേരള ആയുർവേദ ഫാർമസിയുടെ രക്ഷാധികാരി തുടങ്ങി നിരവധി പദവികൾ വഹിച്ചു.


</doc>
<doc id="301455" url="https://ml.wikipedia.org/wiki?curid=301455" title="അനീറ്റ എക്ബർഗ്">
അനീറ്റ എക്ബർഗ്

സ്വീഡനിൽ നിന്നുള്ള ഒരു അഭിനേത്രിയും, മോഡലുമായിരുന്നു കെഴ്സ്റ്റീൻ അനീറ്റ മറിയൻ എക്ബർഗ് എന്ന അനീറ്റ എക്ബർഗ് (29 സെപ്റ്റംബർ 1931 – 11 ജനുവരി 2015). ലാ ഡോൾഫ് വിറ്റ എന്ന ഫെഡറികോ ഫെല്ലിനിയുടെ ചലച്ചിത്രത്തിലൂടെയാണ് അനീറ്റ സിനിമാരംഗത്ത് പ്രശസ്തയായത്.

സ്വീഡനിലാണ് അനീറ്റ ജനിച്ചത്. 1951 ൽ സ്വീഡൻ സുന്ദരിയായി തിരഞ്ഞെടുക്കപ്പെട്ടു. സിനിമാ മോഹവുമായി അമേരിക്കയിലെത്തിയ ഇവർ വളരെ ചുരുങ്ങിയ കാലം കൊണ്ടു തന്നെ ഹോളിവുഡിലെ മാദകനടിയായി മാറി. ലാ ഡോൾഫ് വിറ്റ എന്ന സിനിമയിൽ റോമിലെ ട്രിവി ജലധാരയിൽ പകുതിമറച്ച മാറിടവുമായുള്ള അനീറ്റയുടെ ദൃശ്യം വളരെ പ്രശസ്തമാണ്. 2015 ജനുവരി 11 ന് രോഗപീഡകളാൽ അനീറ്റ തന്റെ 83ആമത്തെ വയസ്സിൽ അന്തരിച്ചു.


</doc>
<doc id="301460" url="https://ml.wikipedia.org/wiki?curid=301460" title="എം.വി. ശ്രേയാംസ് കുമാർ">
എം.വി. ശ്രേയാംസ് കുമാർ

കേരളത്തിലെ മുൻ എം.എൽ.എ.യും മാതൃഭൂമി ഡയറക്ടറുമാണ് എം.വി. ശ്രേയാംസ്കുമാർ.

ലോക് താന്ത്രിക് ജനതാദൾ (എൽ.ജെ.ഡി) കേരള ഘടകം അധ്യക്ഷനാണ്. കൽപ്പറ്റ നിയോജകമണ്ഡലത്തെ പതിമൂന്നാം കേരള നിയമസഭയിൽ പ്രതിനിധീകരിച്ചു. 
2000 മുതൽ 2008 വരെ യുവജനതാദൾ സംസ്ഥാന ജനറൽ സെക്രട്ടറി ജനറൽ ആയി പ്രവർത്തിച്ചു. 2002 മുതൽ 2007 വരെ ജനതാദൾ (എസ്) വയനാട് ജില്ലാകമ്മിറ്റി പ്രസിഡന്റായി. സോഷ്യലിസ്റ്റ് ജനത പാർലമെന്ററി പാർട്ടി ലീഡർ എന്ന സ്ഥാനവും വഹിച്ചിട്ടുണ്ട്. ജനതാ ദൾ (യുണൈറ്റഡ്) സംസ്ഥാന വൈസ് പ്രസിഡന്റായിരുന്നു.
2006-ൽ എൽ.ഡി.എഫ് മുന്നണിയുടെയും 2011-ൽ യു.ഡി.എഫ്. മുന്നണിയുടെയും ഭാഗമായാണ് എം.എൽ.എ. ആയത്.

പ്രമുഖ സോഷ്യലിസ്റ്റും മുൻ കേന്ദ്രമന്ത്രിയും എഴുത്തുകാരനുമായ എം.പി. വീരേന്ദ്രകുമാർ ഇദ്ദേഹത്തിന്റെ പിതാവാണ്. മാതാവ്: ഉഷ.
ഭാര്യ: കവിത. മക്കൾ: മയൂര, ദേവിക, ഗായത്രി, കൃഷ്ണ ഋഷഭ്
പ്രാഥമിക വിദ്യാഭ്യാസം കൽപ്പറ്റ എസ്.കെ.എം.ജെ. സ്കൂളിൽ. ലണ്ടനിൽ നിന്ന് ബിസിനസ് അഡ്മിനിസ്ട്രേഷനിൽ ബിരുദാനന്തര ബിരുദ ഡിപ്ലോമ നേടിയിട്ടുണ്ട്.
മാതൃഭൂമിയുടെ മാർക്കറ്റിങ് ആൻഡ് ഇലക്ട്രോണിക്സ് മീഡിയ അഡ്മിനിസ്ട്രേഷൻ ഡയറക്ടറാണ് ശ്രേയാംസ്കുമാർ. 2003-ൽ മാദ്ധ്യമപ്രവർത്തനത്തിനുള്ള ഉഗ്മ പുരസ്കാരം ലഭിച്ചു. മാതൃഭൂമി സീഡ് പദ്ധതിക്ക് നേതൃത്വം വഹിച്ചു.

1990 മുതൽ 1994 വരെ വയനാട് ജില്ലാ ക്രിക്കറ്റ് അസോസിയേഷന്റെ വൈസ് പ്രസിഡന്റായിരുന്നു. 2000 മുതൽ 2004 വരെ കേരള ക്രിക്കറ്റ് അസോസിയേഷൻ അംഗമായും 1997 മുതൽ 2006 വരെ ജില്ലാ സ്പോർട്സ് കൗൺസിൽ വൈസ് പ്രസിഡന്റായും സേവനമനുഷ്ഠിച്ചു. കൃഷ്ണഗിരി ക്രിക്കറ്റ് സ്റ്റേഡിയം നിർമ്മാണത്തിന് പ്രധാന പങ്കുവഹിച്ചു.
ഫോട്ടോഗ്രാഫിയിലും യാത്രയിലും താത്പര്യമുള്ളയാളാണ് ശ്രേയാംസ്കുമാർ. മാതൃഭൂമി യാത്ര മാസികയിൽ സ്ഥിരമായി എഴുതാറുണ്ട്.
മാതൃഭൂമി ടെലിവിഷനുവേണ്ടി മേഘമൽഹാർ എന്ന സിനിമ നിർമിച്ചു.


</doc>
<doc id="301475" url="https://ml.wikipedia.org/wiki?curid=301475" title="ഗോബിസോറസ്">
ഗോബിസോറസ്

കവചമുള്ള ദിനോസറുകളിൽ ഒന്നാണ് ഗോബിസോറസ് . അങ്കയ്ലോസൗർ വിഭാഗത്തിൽ പെട്ട ഇവയുടെ ഫോസ്സിൽ കണ്ടുകിട്ടിയിട്ടുള്ളത് ചൈനയിൽ നിന്നുമാണ്.ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്താണ്. വലിയ അങ്കയ്ലോസൗർകളിൽ ഒന്നായ ഇവയുടെ തലയോട്ടിക്ക് 46 സെ മീ നീളവും , 45 സെ മീ വീതിയും ഉണ്ടായിരുന്നു. പേരിന്റെ അർഥം ഗോബി മരുഭൂമിയിലെ പല്ലി എന്നാണ്.


</doc>
<doc id="301477" url="https://ml.wikipedia.org/wiki?curid=301477" title="വി. കേശവേന്ദ്ര കുമാർ">
വി. കേശവേന്ദ്ര കുമാർ

കേരള കേഡറിൽ 2008-ൽ ഐ.എ.എസ്. നേടിയ വ്യക്തിയാണ് കേശവേന്ദ്ര കുമാർ. 

ബീഹാറിലെ സീതാമർഹി ജില്ലയിലെ ഒരു സാധാരണ കുടുംബത്തിൽ 1985 ഡിസംബർ 31ന് ജനിച്ചു. കേശവേന്ദ്ര കുമാർ പത്താം ക്ലാസിനുശേഷം റെയിൽവേയിൽ വോക്കേഷണൽ കോഴ്സിന് (പ്ലസ് ടുവിന് തുല്യം) ചേർന്നു. ആ പഠനത്തിനുശേഷം റെയിൽവേയിൽ ബുക്കിംഗ് ക്ലർക്കായി ജോലിക്ക് ചേർന്ന കേശവേന്ദ്ര കുമാർ ഇഗ്നുവിൽ (IGNOU) വിദൂര വിദ്യാഭ്യാസ പദ്ധതി വഴി പഠനം തുടർന്നു. റെയിൽവേയിലെ ജോലിയും ഇഗ്നുവിലെ പഠനവും തുടരുന്ന സമയത്ത്, 2008-ൽ കേശവേന്ദ്ര കുമാർ, അദ്ദേഹത്തിന്റെ 22-മത് വയസിൽ ആദ്യ ശ്രമത്തിൽ തന്നെ ഐ.എ.എസ്. പരീക്ഷയിൽ 45-മത് റാങ്ക് കരസ്ഥമാക്കി. ഇഗ്നുവിന്റെ 27 വർഷത്തെ ചരിത്രത്തിൽ ആദ്യമായാണ് അവരുടെ ഒരു വിദ്യാർത്ഥി ഐ.എ.എസ്. പാസുകുന്നത്. ആ വർഷത്തെ ഏറ്റവും പ്രായം കുറഞ്ഞ രണ്ടാമത്തെ വ്യക്തിയുമാണ്.


2012 ഫെബ്രുവരി 2-ന് തിരുവനന്തപുരത്ത് ഹയർസെക്കൻഡറി ഫീസ് വർധനവിനെതിരെ പ്രതിഷേധിച്ച കെ.എസ്.യു. പ്രവർത്തകർ ഹയർസെക്കൻഡറി ഡയറക്ടറുടെ ദേഹത്തേക്ക് കരി ഓയിൽ ഒഴിച്ചു. ഫീസ് വർധിപ്പിച്ച തീരുമാനം പിൻവലിക്കണമെന്നാവശ്യപ്പെട്ട് കെ.എസ്.യു. ജില്ലാ സെക്രട്ടറിയായ സിപ്പി നൂറുദ്ദീന്റെ നേതൃത്വത്തിൽ കുറച്ച് പ്രവർത്തകർ ഡയറക്ടറുമായി സംസാരിക്കാൻ ഓഫീസിലേക്ക് കയറുകയായിരുന്നു. ഡയറക്ടറുമായി ചർച്ച ചെയ്തുകൊണ്ടിരിക്കെ പ്രകോപിതരായ പ്രവർത്തകർ ഡയറക്ടറക്കു നേരെ കരി ഓയിൽ ഒഴിക്കുകയായിരുന്നു. പ്രവർത്തകരെ പൊലീസ് അറസ്റ്റ് ചെയ്തു നീക്കി. 

ജില്ലാ നേതൃത്വം അറിയാതെയാണ് ഒരു വിഭാഗം പ്രാകൃത സമരം ചെയ്തതെന്ന് പറഞ്ഞ കെ.എസ്.യു. നേതാക്കൾ കുറ്റക്കാർക്കെതിരെ കർശന നടപടി സ്വീകരിക്കുമെന്നും പറഞ്ഞു. ഈ സംഭവത്തിൽ തിരുവനന്തപുരം ജില്ലാ ജനറൽ സെക്രട്ടറി സിപ്പി നൂറുദ്ദീനെ കെ.എസ്.യു വിൽ നിന്ന് പുറത്താക്കുകയും ചെയ്തു.



</doc>
<doc id="301479" url="https://ml.wikipedia.org/wiki?curid=301479" title="സെഡൺ പാർക്ക്">
സെഡൺ പാർക്ക്

ന്യൂസിലൻഡിലെ ഹാമിൽടണിലുള്ള ഒരു ക്രിക്കറ്റ് സ്റ്റേഡിയമാണ് സെഡൺ പാർക്ക്. മുൻ ന്യൂസീലൻഡ് പ്രധാനമന്ത്രി റിച്ചാർഡ് ജോൺ സെഡണോടുള്ള ആദരസൂചകമായാണു സ്റ്റേഡിയത്തിനു അദ്ദേഹത്തിന്റെ പേരു നൽകിയത്. ആഭ്യന്തര ക്രിക്കറ്റിൽ നോർത്തേൺ ഡിസ്റ്റ്രിക്റ്റ്സ് ടീമിന്റെ ഹോം ഗ്രൗണ്ടാണിത്.
2015 ക്രിക്കറ്റ് ലോകകപ്പിനും സെഡൺ പാർക്ക് വേദിയായിട്ടുണ്ട്.



</doc>
<doc id="301483" url="https://ml.wikipedia.org/wiki?curid=301483" title="നെൽസൺ, ന്യൂസിലൻഡ്">
നെൽസൺ, ന്യൂസിലൻഡ്

ന്യൂസിലന്റിലെ ദക്ഷിണ ദ്വീപിലുള്ള ഒരു നഗരമാണ് നെൽസൺ. 1841-ൽ സ്ഥാപിതമായ നെൽസൺ ന്യൂസിലൻഡിലെ രണ്ടാമത്തെയും ദക്ഷിണദ്വീപിലെ ഏറ്റവും പുരാതനവുമായ നഗരമാണ്..ഒരു ടൂറിസ്റ്റ് നഗരമാണ് നെൽസൺ. ഇവിടെ എല്ലാ വർഷവും നടക്കാറുള്ള കലാമേള (നെൽസൺ ആർട്സ് ഫെസ്റ്റിവൽ) പ്രസിദ്ധമാണ്. ടാസ്മാനിയൻ കടൽത്തീരത്തെ ഈ സുഖവാസകേന്ദ്രത്തിൽ അൻപതിനായിരത്തോളം പേർ താമസിക്കുന്നു.

=അവലംബം=




</doc>
<doc id="301486" url="https://ml.wikipedia.org/wiki?curid=301486" title="ഹൊബാർട്ട്">
ഹൊബാർട്ട്

ഓസ്ട്രേലിയയിലെ ഏറ്റവും ചെറിയ സംസ്ഥാനവും പ്രധാന ദ്വീപുമായ ടാസ്മേനിയയുടെ തലസ്ഥാനവുമാണ് ഹൊബാർട്ട് . ഓസ്ട്രേലിയയിലെ പ്രധാന നഗരങ്ങളിലൊന്നായ ഹൊബാർട്ട് ഒരു ടൂറിസ്റ്റ് കേന്ദ്രം കൂടിയാണ്. രണ്ടര ലക്ഷം ആളുകൾ താമസിക്കുന്ന ഹൊബാർട്ട് അന്റാർട്ടിക്കൻ പര്യവേക്ഷകരുടെ ഒരു പ്രധാന ഇടത്താവളം കൂടിയാണ്. ഡെർവെന്റ് നദി കടലിൽ പതിക്കുന്നത് ഹൊബാർട്ട് തുറമുഖത്തുവെച്ചാണ്. ലോകത്തെ രണ്ടാമത് ഏറ്റവും ആഴമേറിയ പ്രകൃതിദത്ത തുറമുഖമാണിത്



</doc>
<doc id="301488" url="https://ml.wikipedia.org/wiki?curid=301488" title="ബ്രിസ്ബെയ്ൻ">
ബ്രിസ്ബെയ്ൻ

ഓസ്ട്രേലിയയിലെ ക്യൂൻസ്ലാന്റ് പ്രവിശ്യയുടെ തലസ്ഥാനവും രാജ്യത്തെതന്നെ ഏറ്റവും പ്രധാനപ്പെട്ട നഗരങ്ങളിലൊന്നുമാണ് ബ്രിസ്ബെയ്ൻ. ഒരു ആഗോള നഗരമാണിത്. ബ്രിസ്ബെയ്ൻ നദീതീരത്ത് സ്ഥിതി ചെയ്യുന്നതിനാലാണ് നഗരത്തിന് ആ പേർ ലഭിച്ചത്. രാജ്യത്തെ പുരാതനനഗരങ്ങളിലൊന്നാണ് ബ്രിസ്ബെയ്ൻ.ഏകദേശം 23 ലക്ഷത്തോളം ആളുകൾ ഈ നഗരത്തിൽ താമസിക്കുന്നു.1982 ലെ കോമൺവെൽത്ത് ഗെയിംസ്,2014ലെ ജി 20 ഉച്ചകോടി എന്നിവയ്ക്കും ബ്രിസ്ബെയ്ൻ ആതിഥേയത്വം വഹിച്ചിട്ടുണ്ട് .



</doc>
<doc id="301492" url="https://ml.wikipedia.org/wiki?curid=301492" title="വെസ്റ്റ്പാക്ക് സ്റ്റേഡിയം">
വെസ്റ്റ്പാക്ക് സ്റ്റേഡിയം

ന്യൂസിലൻഡിലെ വെല്ലിങ്ടണിൽ സ്ഥിതി ചെയ്യുന്ന ഒരു സ്പോർട്സ് സ്റ്റേഡിയമാണ് "വെസ്റ്റ്പാക്ക് സ്റ്റേഡിയം" എന്നറിയപ്പെടുന്ന വെല്ലിങ്ടൺ റീജിയണൽ സ്റ്റേഡിയം .ന്യൂസിലൻഡിലെ പ്രശസ്ത നിർമ്മാണക്കമ്പനിയായ ഫ്ലെക്ചർ കൺസ്ട്രക്ഷൻസാണ് ഈ സ്റ്റേഡിയത്തിന്റെ നിർമാതാക്കൾ.രൂപകൽപ്പനയിലെ വ്യത്യസ്തത മൂലം" കേക്ക് ടിൻ" എന്നാണ് പ്രാദേശികവാസികൾക്കിടയിൽ ഈ സ്റ്റേഡിയം അറിയപ്പെടുന്നത്. റഗ്ബി, ക്രിക്കറ്റ്, ഫുട്ബോൾ മുതലായ കായിക വിനോദങ്ങൾ ഇവിടെ നടക്കാറുണ്ട്. 2011 റഗ്ബി ലോകകപ്പിനു വേദിയായ ഈ സ്റ്റേഡിയം 2015 ൽ നടക്കുന്ന ക്രിക്കറ്റ് ലോകകപ്പിനും അണ്ടർ 20 ഫുട്ബോൾ ലോകകപ്പിനും വേദിയായിട്ടുണ്ട്.



</doc>
<doc id="301499" url="https://ml.wikipedia.org/wiki?curid=301499" title="അരനാഥൻ">
അരനാഥൻ

പതിനെട്ടാമത്തെ ജൈനതീർത്ഥങ്കരനാണ് അരനാഥൻ (ഹിന്ദി: अरनाथ जी). ഇക്ഷ്വാകുവംശത്തിലെ മഹാരാജാവ് സുഗർശനന്റെയും മഹാറാണി മിത്രാദേവിയുടെയും പുത്രനാനായാണ് അരനാഥൻ ജനിച്ചത്. ഇന്നത്തെ ഉത്തർപ്രദേശിലെ ഹസ്തിനപുരമാണ് ജനനസ്ഥലം. 


</doc>
<doc id="301501" url="https://ml.wikipedia.org/wiki?curid=301501" title="മല്ലിനാഥൻ">
മല്ലിനാഥൻ

പത്തൊമ്പതാമത്തെ ജൈനതീർത്ഥങ്കരനാണ് മല്ലിനാഥൻ (ഹിന്ദി:मल्लिनाथ जी).ഇക്ഷ്വാകുവംശത്തിലെ മഹാരാജാവ് കുംഭന്റെയും മഹാറാണി പ്രഭാവതിയുടെയും പുത്രനാനായാണ് കുംഥുനാഥൻ ജനിച്ചത്. മിഥിലയാണ് ഇദ്ദേഹത്തിന്റെ ജനനസ്ഥലം.


</doc>
<doc id="301516" url="https://ml.wikipedia.org/wiki?curid=301516" title="അന്താരാഷ്ട്ര ഹോക്കി സ്റ്റേഡിയം, കൊല്ലം">
അന്താരാഷ്ട്ര ഹോക്കി സ്റ്റേഡിയം, കൊല്ലം

കൊല്ലം നഗരത്തിൽ നിർമ്മാണത്തിൽ ഒരു ഹോക്കി സ്റ്റേഡിയമാണു് അന്താരാഷ്ട്ര ആസ്ട്രോ ടർഫ് ഹോക്കി സ്റ്റേഡിയം. ഇത്തരത്തിലുള്ള സംസ്ഥാനത്തെ ആദ്യ സംരംഭമാണിത്. ന്യൂ ഡൽഹി , ബാംഗ്ലൂർ , പട്യാല, റാഞ്ചി എന്നിവിടങ്ങളിലാണ് ഇന്ത്യയിൽ മറ്റ് ആസ്ട്രോ ടർഫ് സ്റ്റേഡിയങ്ങളുള്ളത്. 2015ലെ ദേശീയ ഗയിംസിൽ ഹോക്കി ഇനങ്ങൾ നറ്റക്കുന്നത് ഇവിടെയാണ്. 3.8 കോടിയാണ് ഇതിന്റെ ചെലവ്. 9250 ചതുരശ്ര മീറ്റർ ഭാഗത്താണ് പുൽത്തകിടി വയ്ക്കുന്നത്. 101.4 മീറ്റർ നീളത്തിലും 64.08 മീറ്റർ വീതിയിലുമാണ് മത്സരഗ്രൗണ്ടിൻെറ നിർമ്മാണം. 53.05 മീറ്റർ നീളവും 50.07 മീറ്റർ വീതിയുമാണ് പരിശീലന മൈതാനത്തിനുള്ളത്. 24,000 ചതുരശ്ര അടി വിസ്തീർണമാണ് പ്രധാന ബ്ളോക്കിനുള്ളത്. 4791 ചതുരശ്ര അടിയിലുള്ള അനുബന്ധ കെട്ടിടവും സ്റ്റേഡിയത്തിലുണ്ട്.

നിർമ്മാണത്തിൽ വൻ ക്രമക്കേടുണ്ടെന്ന ആരോപണം ഉയർന്ന പശ്ചാത്തലത്തിൽ ദേശീയ ഗെയിംസ് വിജിലൻസ് വിഭാഗം നേരത്തെ സ്റ്റേഡിയത്തിൽ പരിശോധന നടത്തിയിരുന്നു. പരിശോധനയിൽ ക്രമക്കേട് കണ്ടെത്തിയിരുന്നു.



</doc>
<doc id="301522" url="https://ml.wikipedia.org/wiki?curid=301522" title="നാദാപുരം">
നാദാപുരം

കോഴിക്കോട് ജില്ലയിലെ വടകര താലൂക്കിൽ തൂണേരി ബ്ളോക്കിൽ നാദാപുരം റവന്യൂ വില്ലേജ് ഉൾപ്പെടുന്ന ഗ്രാമപഞ്ചായത്താണ് 20.44 ചതുരശ്ര കിലോമീറ്റർ വിസ്തീർണ്ണമുള്ള നാദാപുരം ഗ്രാമപഞ്ചായത്ത്.

വടക്കൻ പാട്ടുകളിലെ ഒരു ധീര വനിതയാണ് ഉണ്ണിയാർച്ച. ഇന്നത്തെ വടകരപ്രദേശത്തെ, കടത്തനാട് നാട്ടുരാജ്യത്തെ പുത്തൂരം വീട് എന്ന കുടുംബത്തിൽ ജനിച്ച ഉണ്ണിയാർച്ച ചെറുപ്പത്തിൽ തന്നെ കളരിമുറകളെല്ലാം വശത്താക്കി. ആരോമൽ ചേകവരുടെ ഇളയ സഹോദരിയാരിരുന്നു ഉണ്ണിയാർച്ച. ആർച്ചയെ വിവാഹം കഴിച്ചത് ഭീരുവായ ആറ്റുമണമേൽ കുഞ്ഞിരാമനായിരുന്നു. ഒരിക്കൽ അല്ലിമലർകാവിൽ കൂത്തുകാണാൻ പോയിരുന്ന ഉണ്ണിയാർച്ചയെ നാദാപുരത്തെ ജോനകർ അപഹരിക്കാൻ ശ്രമിച്ചു. അവരെ ആ ധീരവനിത പൊരുതിതോൽപ്പിച്ചുവെന്നാണ് വടക്കൻപാട്ടുകളിലെ കഥ.

ഏറ്റവും അടുത്തുള്ള വിമാനത്താവളം കോഴിക്കോട് അന്താരാഷ്ട്ര വിമാനത്താവളം ആണ്. കോഴിക്കോട് നഗരത്തിൽനിന്നും 64 കിലോമീറ്റർ അകലെയായാണ് നാദാപുരം നിലകൊള്ളുന്നത്. ഏറ്റവും അടുത്ത പ്രധാന റെയിൽവേസ്റ്റേഷൻ വടകര (14 കിലോമീറ്റർ) ആണ്. തലശ്ശേരി (21 കിലോമീറ്റർ), കുറ്റ്യാടി (13 കിലോമീറ്റർ) എന്നിവയാണ് സമീപത്തുള്ള മറ്റ് പ്രധാന നഗരങ്ങൾ. സംസ്ഥാനപാത 38 (പുതിയങ്ങാടി കൂത്തുപറമ്പ് – ചൊവ്വ ബൈപാസ്സ്) നാദാപുരത്തുകൂടിയാണ് കടന്നുപോകുന്നു.


</doc>
